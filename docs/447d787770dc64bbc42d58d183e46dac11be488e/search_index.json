[["index.html", "TILM3701 - Tilastotiede ja data 2024 Kurssin rakenne", " TILM3701 - Tilastotiede ja data 2024 Koonneet Henri Nyberg1 Roope Rihtamo2 2024-06-26 Kurssin rakenne Tällä kurssilla tarkoituksena on melko yleisellä tasolla johdatella tilastotieteen ja aineistojen (datan) maailmaan pohtimalla myös näiden laajempia merkityksiä tieteellisen tutkimuksen hyvin keskeisinä osina. Kurssilla vältetään, mahdollisuuksien mukaan, kovin teknistä matemaattista esitystapaa, mutta tarvittavissa määrin tullaan myös käyttämään tilastotieteen perusopinnoissa tarvittavia matemaattisia merkintöjä ja määritelmiä. Esim. todennäköisyyslaskennan ja tilastollisen päättelyn perusteita ei käydä vielä riittävällä matemaattisella tarkkuudella lävitse, vaan nämä tarkastelut jäävät tätä kurssia seuraavien kurssien (TILM3553 Todennäköisyyslaskennan peruskurssi tai TILM3568 Todennäköisyyslaskenta sivuaineopiskelijoille sekä TILM3555 Tilastollisen päättelyn peruskurssi) asiaksi. Nämä kurssit, yhdessä alkuvaiheen pakollisten matematiikan kurssin lisäksi, muodostavat siis tämän kurssin johdannon kanssa lähtökohdan tilastotieteen opinnoille. Luennot eivät suoraan perustu yhteen kirjaan tai lähteeseen. Käytettyjä lähdemateriaaleja luetellaan alapuolella oheislukemiston myötä. Oheislukemistoa (sopivilta osin): Mellin, I. (2004). Johdatus tilastotieteeseen: Tilastotieteen johdantokurssi (1.kirja). Yliopistopaino, Helsingin yliopisto. Mellin, I. (2000). Johdatus tilastotieteeseen: Tilastotieteen jatkokurssi (2.kirja). Yliopistopaino, Helsingin yliopisto. Mellin, I. (2006). Tilastolliset menetelmät. Luentomoniste, Aalto yliopisto (TKK). Holopainen, M. ja P. Pulkkinen (2008). Tilastolliset menetelmät. Sanoma Pro Oy. Pahkinen, E. ja R. Lehtonen (1989). Otanta-asetelmat ja tilastollinen analyysi. Gaudeamus, Helsinki. Pahkinen, E. ja R. Lehtonen (2004). Practical Methods for Design and Analysis of Complex Surveys. 2. painos, Wiley. Sund, R. (2003). Tilastotiede käytännön tutkimuksessa -kurssi. Helsingin yliopisto. Silver, N. (2014). Signaali ja kohina: Miksi monet ennusteet epäonnistuvat mutta jotkin eivät? Terra Cognita. (Suomentanut Kimmo Pietiläinen) Englanninkielinen teos: Silver, N. (2015). The Signal and the Noise: Why So Many Predictions Fail–but Some Don’t. Penguin Books; Illustrated edition Pesonen, M. (2017). Kurssimateriaali kurssille Aineistonhankinta ja tutkimusasetelmat, Turun yliopisto. Vartia, Y. (1989). Tilastotieteen perusteet. Yliopistopaino, Helsinki. II painos. Muita taustamateriaaleja Tilastokeskuksen tilastokoulu (linkki) Tilastotieteen sanasto suomi-englanti-suomi, ks. Juha Alho, Elja Arjas, Esa Läärä ja Pekka Pere (2021). Tilastotieteen sanasto. Suomen Tilastoseuran julkaisuja 8. Suuret kiitokset Visa Kuntzelle ja Emil Lehdelle kommenteista ja avusta materiaalin työstämisessä. Kaikki jäljelle jääneet painovirheet ovat materiaalin kokoajien. Turun yliopisto, matematiikan ja tilastotieteen laitos, henri.nyberg@utu.fi↩︎ Turun yliopisto, matematiikan ja tilastotieteen laitos, roope.rihtamo@utu.fi↩︎ "],["kurssimateriaali.html", "Kurssimateriaali", " Kurssimateriaali Kurssin materiaali on koostettu em. lähteistä ja pyrkii paikoin pelkistettyyn esitysmuotoon mutta kuitenkin niin että materiaalin opiskelemalla kurssin osaamistavoitteet täyttyvät kokonaisuudessaan. Osaamistavoitteet on listattu Turun yliopiston opinto-oppaassa matematiikan ja tilastotieteen laitoksen opintotarjonnasta kurssikuvauksen alta ja ne löytyvät alta vielä laajemmin. Opintojakson suoritettuaan opiskelija: On saanut kokonaiskuvan tilastotieteestä ja sen perusteista Osaa hahmottaa tilastotieteen roolin omana tieteenalana ja eri sovellusalueiden yhteydessä Tunnistaa erilaiset tutkimusasetelmat ja aineistotyypit On sisäistänyt tilastotieteen keskeisiä käsitteitä ja osaa niiden avulla tarkastella kriittisesti tieteellisiä tutkimuksia Pystyy erottamaan edustavan otoksen ja näytteen Kurssin sisältöä on listattu opinto-oppaassa ja laajemmin alla. Tämä listaus toimii hyvänä luettelona kurssin keskeisistä teemoista. Kurssin sisältöä: Tilastotiede tieteenalana ja sen suhde lähitieteisiin, kuten datatieteeseen (data science) Tilastotieteen rooli uuden tieteellisen tiedon tuottamisessa Tilastolliset aineistot (data), niiden kerääminen ja mittaaminen Tilastollisen päättelyn perusteita Otannan perusteet Tilastotieteen sovellusten ja sovellusalueiden esittelyä Materiaalin seassa on eritelty väärikoodatuin tietolaatikoin erinäisiä tärkeitä tilastotieteellisiä konsepteja ja termejä sekä esimerkkejä tilastotieteen sovelluksista. Näistä ensin mainitut löytyvät Deltan violeteista laatikoista ja jälkimmäiset Statistikan oransseista.3 Alla esimerkkilaatikot. Konsepti tai termi Konseptin tai termin löyhä määritelmä. Esimerkki Aihetta koskeva esimerkki. Toim. Huom. värit eivät täysin alkuperäisten värien kanssa yhteneväisiä.↩︎ "],["johdantoa-ja-johdattelua-tilastotieteeseen.html", "Luku 1 Johdantoa ja johdattelua tilastotieteeseen", " Luku 1 Johdantoa ja johdattelua tilastotieteeseen Ihmisellä on luontainen pyrkimys ymmärtää, mitä hänen ympärillään tapahtuu. Ymmärrys perustuu ihmisen tekemiin havaintoihin, joita luokittelemalla tai seuraamalla hän pyrkii löytämään säännönmukaisuuksia. Näiden säännönmukaisuuksien löytäminen vaatii loogisten johtopäätösten tekoa. Pelkän uteliaisuuden tyydyttämiseen ja älyllisen mielihyvän lisäksi ihminen pyrkii ennakoimaan tulevaa ja siten varautumaan tuleviin tapahtumiin… Edellä kuvattuja taitoja voi oppia. Holopainen ja Pulkkinen (2008) "],["tilastotiede-ja-kurssin-idea.html", "1.1 Tilastotiede ja kurssin idea", " 1.1 Tilastotiede ja kurssin idea Tämän tilastotieteen ensimmäisen kurssin ideana on (ainakin) Esitellä ja johdatella tilastolliseen ja tieteelliseen ajatteluun ja sen hyödyntämiseen eri tyyppisissä tutkimusongelmissa. Esitellä tilastotieteen roolia empiirisen tutkimusaineiston keräämisessä ja analyysissä sekä tarkastella tieteentekemisen ja tilastotieteen suhdetta. Pohtia tilastotieteen olemusta tieteenalana ja tarkastella tilastotieteen ja datatieteiden (data sciencen) samankaltaisuuksia ja eroja. Pohtia sattuman ja satunnaisuuden roolia jokapäiväisessä elämässä ja erityisesti osana tieteellistä tutkimusprosessia. Oppia tilastotieteen peruskäsitteitä ja (tilastollisen) tutkimuksenteon alkeita ja siihen liittyviä mahdollisia ongelmia esimerkiksi tilastollisten aineistojen keräämisessä. Oppia tilastollisten aineistojen kuvaamisen ja käsittelyn alkeita sekä tilasto(tieteellisen)llisen mallintamisen ja koeasetelmien peruskäsitteitä. Kurssilla käsitellään myös tilastollisen päättelyn peruskäsitteitä ja perusteita kuten Mitä on todennäköisyys ja miten se tulkitaan tilastotieteessä sekä laajemmin tieteessä. Erityisesti tilastotieteen osalta keskiössä on tämän kurssin osalta satunnaismuuttujat sekä niihin liitettävät käsitteet Odotusarvo, varianssi ja kahden (tai useamman) satunnaismuuttujan korrelaatio. Satunnaismuuttujien todennäköisyysjakaumien perusteita ja niiden yhteyksiä mm. normaalijakaumaan ja muutamiin muihin keskeisiin jakaumiin. Tilastollinen malli työkaluna satunnaismuuttujien formaalissa mallintamisessa ja päättelyssä. Tilastolliseen malliin liittyy (usein) parametreja joihin tilastollinen päättely kohdistuu. Tilastollisten mallien estimoinnin perusidea, eli miten tilastollisen mallin parametreille muodostetaan arvot käytettävissä olevan aineiston pohjalta. Esimerkiksi: mitä tarkoittaa tilastollisen mallin parametrin estimaattori ja sen harhattomuus? Alustavia tarkasteluja tilastollisen mallin uskottavuuden käsitteelle ja luottamusväleille tilastollisen mallin estimoiduille parametreille. Toinen kurssin keskeisistä teemoista on tarkastella tieteellistä tutkimusprosessia teoriassa ja käytännössä. Tämä sisältää mm. seuraavia aiheita (joita siis käsitellään tällä kurssilla päällisin puolin varsin yleisestä näkökulmasta katsoen ja tarkemmat yksityiskohdat jätetään tätä kurssia seuraavien tilastotieteen kurssien aihepiireiksi): Tutkimusongelman asettaminen: mitä halutaan tutkia? Tutkimusongelman täsmentäminen ja tutkimusstrategian laatiminen: millä keinoin asetettuun tutkimusongelmaan voidaan vastata? Tutkimusaineiston (tai vain lyhyemmin aineiston eli datan) kerääminen Aineiston ennakkoehdot: mitkä ehdot tulee täyttyä, jotta asetettuun tutkimusongelmaan voidaan vastata? Otanta (ja mittaaminen): miten tutkimusaineisto kerätään niin, että se täyttää aineiston ennakkoehdot? Erilaisissa tutkimuksissa käytetään erilaisia aineistoja kuten: Survey- eli haastatteluaineistot: aineisto kerätään haastattelemalla tutkimuskohteita Rekisteriaineistot: aineisto on kerätty valmiiksi rekisteriin ja sitä käytetään tutkimukseen Aikasarja-aineistot tai pitkittäisaineistot: useita mahdollisesti korreloituneita havaintoja samoista tutkimuskohteista Ynnä muita, ks. luku 10 Aineiston kuvaaminen: minkälaista aineistoa on kerätty ja vastaako se ennakkoehtoja? Aineiston analyysin lähtökohtia Mitä tilastollista mallia/malleja käytetään? Mitä tarkoitetaan mallien tuntemattomien parametrien arvojen estimoinnilla? Tilastollinen päättely (estimointitulosten pohjalta) Johtopäätelmien tekeminen tilastollisen päättelyn pohjalta: saatiinko tutkimusongelmaan vastaus ja kuinka luotettava saatu vastaus on? "],["tilastotieteen-asema-tutkimusyhteisön-ulkopuolella.html", "1.2 Tilastotieteen asema tutkimusyhteisön ulkopuolella", " 1.2 Tilastotieteen asema tutkimusyhteisön ulkopuolella Tilastotiede on oppiaineena usein varsin tuntematon toisen asteen opinnoista valmistuneelle, sillä sitä ei juurikaan opeteta lukioissa tai ammattikouluissa huolimatta sen keskeisestä ja kasvavasta roolista tieteenteossa. Tiedeyhteisön ulkopuolellakin tilastotiedettä ja tilastotieteilijöitä arvostetaan laajalti. Tilastotiede onkin nostanut profiiliaan viimeisten vuosikymmenien aikana tietoteknisen kehityksen tuotua laajat tietoaineistot ja kehittyneet laskennalliset menetelmät lähes jokaisen kansalaisen saataville. Tämä “datavallankumous” näkyy tilastotieteilijöiden kysynnässä työmarkkinoilla: erilaisten aineistojen määrän lisääntyessä kasvaa myös kysyntä työntekijöistä, jotka osaavat ammatitaitoisesti käsitellä, tulkita ja mallintaa tilastollisia aineistoja. Ei siis liene ihmekään, että erilaisten “data”-alkuisten työpaikkojen, kuten datatieteilijä (eng. data scientist) tai data-analyytikko (data analyst) määrä on kasvanut voimakkaasti jo pidempään. Kaikkia tieto- ja datainensiivisten ammattien tekijöitä yhdistää yksi tekijä: heidän tulee hallita ja osata tilastotiedettä! Karkeistettuna mitä paremmin ja enemmän (laajemmin), sen parempi palkka ja monipuolisemmat työtehtävät! "],["kurssin-luonne-tilastotieteen-opintojen-esittelijänä.html", "1.3 Kurssin luonne tilastotieteen opintojen esittelijänä", " 1.3 Kurssin luonne tilastotieteen opintojen esittelijänä Kurssin mittaan esitellään tilastotieteen perusteiden lisäksi miten Turun yliopistossa tilastotieteen opinnoissa syvennytään tällä kurssilla esiteltäviin menetelmiin, aineistotyyppeihin ja mallinnuskokonaisuuksiin. Tilastotieteen opintotarjontaan voi perehtyä TY:n opinto-oppaan avulla! "],["luku2.html", "Luku 2 Tieteellinen tieto, tilastot ja arkitieto yhteiskunnassa", " Luku 2 Tieteellinen tieto, tilastot ja arkitieto yhteiskunnassa Tässä luvussa tarkastellaan tieteen ja tieteellisen tutkimusprosessin luonnetta erityisesti uuden tutkitun tiedon tuottamisen näkökulmasta. Tiedelukutaidon merkitys on kasvanut nyky-yhteiskunnassa, kun tiedejulkaisujen saavutettavuus ja tunnettuus on lisääntynyt mm. tieteen popularisoinnin ja median laajemman tiedeuutisoinnin vuoksi. Tiedon, erityisesti tieteellisen tiedon, rooli korostuu yhä enemmän myös kaikilla elämän osa-alueilla: terveysteknologia (esim. sykemittarit tai Oura-sormus) perustuu lääke- ja terveystieteellisiin läpimurtoihin, talouspoliittisia päätöksiä edeltää entistä suurempi määrä asiantuntijoiden taloustiedeperusteista analyysia ja jopa peruskouluopetus on murroksessa kasvatustieteen saavutusten myötä. Voidakseen ymmärtää ja arvioida kriittisesti tiedeuutisia tulee lukijan olla tietoinen tieteellisen tutkimuksen luonteesta: miten tutkimusartikkeleja luetaan, mitä niiltä voidaan odottaa ja minkälaiset tulokset ovat uskottavia. Tilastotiede näyttelee keskeistä roolia lähes kaikessa tutkimuksessa ja erityisesti erilaisten tutkimuskysymysten ja niitä vastaavien hypoteesien testauksessa. Aloitetaan kurssin varsinainen oppimateriaali kunnianhimoisesti tarkastelemalla mitä tiede oikeastaan on. "],["alaluku21.html", "2.1 Mitä on tiede?", " 2.1 Mitä on tiede? Annetaan tieteen määritelmälle ensin muutamia pohtivia suuntaviivoja: Tiede on järjestelmällistä ja järkiperäistä uuden tiedon hankintaa.4 Tiede (voidaan) siis ymmärtää toiminnaksi, jossa tavoitellaan ja hankitaan tietoa. Tieteellinen tutkimus on tutkivan subjektin ja tutkimusobjektin välistä vuorovaikutusta. Tiede pyrkii järjestämään tiedon yksinkertaisiksi kokonaisuuksiksi ja pyrkii löytämään säännönmukaisuuksia. Tiede on siis tiedon hankintaa, jonka kohteena on meitä ympäröivä todellinen maailma sen ilmiöineen ja tapahtumineen. Tiedon hankinnalla tarkoitetaan kumulatiivista prosessia, jossa ympäröivän maailman ilmiöitä ja niiden välisiä suhteita selitetään, niitä koskevia käsityksiä vahvistetaan osoittamalla ne tosiksi sekä löydetään niistä uutta tietoa. Tiede siis erottaa intuition ja “arkitiedon” oikeasta, tutkitusta tiedosta esittämällä reaalimaailmaa koskevia väitteitä ja osoittamalla ne todeksi tieteellisin menetelmin. Tiede käsittää myös aiemman tutkimuksen ja se toimii kaiken tieteellisen tiedon jäsenneltynä kokonaisuutena. Tieteen tekemiseen liittyvä vaatimus uudesta tiedosta kuitenkin sulkee tieteen ulkopuolelle toiminnot, joissa on kyse vain aikaisemmin hankittujen tietojen omaksumisesta ja järjestämisestä (vrt. opiskelu, komitea/selvitystyöt). Aikaisemmin hankittujen tietojen vahvistaminen ja todentaminen, eli uuden tutkimuksen tekeminen, on kuitenkin tiedettä sen tuottaessa uutta tietoa. Tieteelle voidaan asettaa (ainakin) seuraavat kaksi sitä määrittelevää ominaisuutta. Järjestelmällisyys: tieteellinen tiedonhankinta on yhteiskunnallisesti organisoitu tutkimusta tekevien (ja opetusta järjestävien) instituutioiden tehtäväksi, joka kokoaa tutkimustulokset systemaattisiksi tietojärjestelmiksi niin kansallisella kuin kansainvälisellä tasolla. Näihin instituutioihin lukeutuu yliopistot, korkeakoulut ja tutkimuslaitokset ja vastaavasti tietojärjestelmiksi mm. tieteelliset julkaisut. Tiede ylittää järjestelmällisyytensä vuoksi tiedostamisen “arkitason” (vrt. aiemmat pohdinnat arkitiedon ja tieteellisen tiedon välillä). Järkiperäisyys: Järkiperäisyyden vaatimus asettaa rajoitteita tieteelliselle ajattelutavalle. Tiede ei siis voi nojautua Yksilölliseen vaistoon tai intuitioon Suostutteluun Propagandaan “Jumalalliseen ilmoitukseen” tai vastaavaan Tieteen keskiössä on todellista maailmaa koskevat (tieteelliset) teoriat ja niihin liitettävät hypoteesit. Tieteellinen teoria Tieteelliset teoriat ovat hyvin perusteltuja kuvauksia ja selityksiä siitä, miten ympäröivä maailmamme toimii tai esimerkiksi siitä miten eri ilmiöt ovat yhteyksissä toisiinsa. Ne ovat luotetuin, täsmällisin ja kattavin tieteellisen tiedon muoto. Teorian vahvuus riippuu siitä, kuinka laajoja ja erilaisia reaalimailman ilmiöitä sillä voidaan (yksinkertaisesti) selittää. Teoria muodostuu tieteellistä menetelmää käyttämällä ja se on kehittynyt ajassa kumulatiivisesti kertyneen tiedon myötä. Teoria muodostuu siis toistuvien sitä vahvistavien uusien havaintojen ja tutkimuksen myötä. Tieteellisen teorian pyrkimys on selittää ja ennustaa sen kohteena olevaa ilmiötä tyylikkäästi sekä yksinkertaisesti. Se on luonteeltaan induktiivinen ja alisteinen muutoksille tai jopa hylkäämiselle empiirisen todistusaineiston (“evidenssin”) osoittaessa sen olevan puutteellinen tai väärä. Tieteellisen teorian tulee siis olla empiirisesti testattavissa ja sen tekemät ennusteet falsifioitavissa: teoriaan liittyvät ennustukset määrittelevät sen hyödyllisyyden, sillä teoria joka ei tee testattavia ennustuksia on hyödytön. Teoriat kehittyvät vuorovaikutuksessa todellisen maailman kanssa kun tieteellisessä tutkimuksessa niitä ja erityisesti niihin liittyviä hypoteeseja testataan ja saatuja tuloksia tulkitaan vallitsevien teorioiden valossa. Jos tulokset ovat linjassa teorian tekemien ennustusten kanssa, teoria vahvistuu (se “verifioidaan”) ja riittävän evidenssin myötä se voidaan hyväksyä, eli siitä on tieteellinen konsensus: paras mahdollinen selitys kys. ilmiölle. Jos tulokset poikkeavat teorian ennustuksista, ne tulkitaan teorian empiiriseksi vastaväitteeksi (“falsifikaatioksi”). Tällöin voidaan ensin tarkastella onko tulokset saatu uskottavalla tieteellisellä menetelmällä ja mikäli näin on, ja seuraavatkin tutkimustulokset ovat vastaavia, teoriaa voidaan parantaa tai mahdollisesti muuttaa kokonaan. Tämä tieteellisen tiedon kumuloituminen muokkaa teorioita vuosien saatossa täsmällisemmiksi ja paremmiksi kuvauksiksi ympäröivästä maailmasta. On kuitenkin syytä huomauttaa että tieteellisetkään teoriat eivät ikinä ole (eikä niiden tarvitse olla) täydellisen täsmällisiä, jotta ne olisivat käyttökelpoisia ja hyödyllisiä. Teorianmuodostukseen liittyy keskeisesti tieteellinen menetelmä, johon taas liittyy teorioita koskevien hypoteesien testaaminen. Hypoteesi Hypoteesi tarkoittaa teorioista johdettua tai aikaisemman tutkimuksen perusteella esitettyä ennakoitua ratkaisua tai selitystä tutkittavaan ongelmaan. Hypoteesi ilmaistaan teoriaa koskevana väitteenä, jonka paikkansapitävyyttä halutaan tutkia. Hypoteeseja voidaan testata kokeellisesti ja näin saadut tiedot/tulokset voivat osoittaa hypoteesin vääräksi. Nollahypoteesi vastaa tavallisesti tyypillistä, odotettavissa olevaa tulosta, esimerkiksi ettei kahden mitatun ilmiön välillä ole yhteyttä tai että tietty hoito on tehotonta. Nollahypoteesia ei todisteta (“hyväksytä”), vaan voidaan ainoastaan sanoa, ettei aineisto tarjoa todistusaineistoa nollahypoteesin hylkäämiselle. Vastahypoteesi sisältää usein mielenkiinnon kohteena olevan tapahtuman, kuten “on eroa” tai “on vaikutusta”. Tiedeyhteisöllä on usein taipumus jättää julkaisematta tutkimustuloksia, joissa nollahypoteesi jää voimaan. Yleensä tämä tilanne syntyy, kun lopputulos ei eroa jo aikaisemmin otaksutusta. (Toki ajoittain tilanne on myös toisinpäin eli “toivotaan” nollahypoteesin hylkäämistä). Tieteilijät yleensä perustavat hypoteesinsa aikaisemmin tehtyihin havaintoihin, joita ei voida selittää olemassa olevilla tieteellisillä teorioilla tyydyttävästi. Uuden tieteellisen tiedon tuottaminen ja jo tuotetun tiedon ymmärtäminen vaatii tieteellisen ajattelutavan omaksumista, jonka perustana on lähes aina tilastollinen päättely. Tieteelliselle ajattelulle ja tiedon tuottamiselle on tunnusomaista, että se pohtii ja kehittelee paradigmojaan eli oman toimintansa perusteita. Paradigma on tietyn alan oman tieteellisen toiminnan oppirakennelma, ajattelutapa ja peruste, joka mm. ohjaa tutkimuskysymysten asettelua, käytettäviä menetelmiä ja tulosten tulkintoja. Paradigmat elävät jatkuvassa muutoksessa tieteen kehityksen myötä. Esimerkkinä toimii taloustieteen nk. “uskottavuusvallankumous”, jossa tilastollisten menetelmien myötä taloustieteellisen tutkimuksen painopiste tuntuu siirtyneen vahvemmin empiirisen kausaalitutkimuksen puolelle. Paradigmat siis ohjaavat uuden tieteellisen tiedon tuottamista asettamalla tutkimukselle yhtenevät raamit, jotka ohjaavat sitä, miten tutkimuskysymyksiä asetetaan ja miten niihin etsitään vastauksia sekä myös sitä, miten saatuja tuloksia tulkitaan. Tieteellinen tieto perustuu siis eri tutkimusalojen tiedeyhteisöjen paradigmoihin ja täten siihen, minkälaista tutkimusta, ja mistä ilmiöistä, kannattaa tehdä. Paradigmojen ei pidä ajatella olevan kaavoihin kangistuneita ajattelu- ja menettelytapoja, jotka oikeuttavat vain tietynlaisen tutkimuksen tekemisen. Päinvastoin, paradigmat ovat ajan myötä kumuloitunutta tietoa siitä, mitkä toimintatavat ja -menetelmät tuottavat uskottavaa, koko tiedeyhteisön hyväksymää tiedettä, joka täyttää hyvän tieteen kriteerit. On kuitenkin mahdollista, ja käytännössä varmaa, että vallitsevat paradigmat myös estävät osaltaan uusien löytöjen syntymistä: liian vahvasti alan paradigmojen kanssa ristiriidassa oleva tulos saattaa jäädä julkaisematta, mikäli tutkija ei pidä sitä lainkaan mahdollisena suhteessa vallitseviin paradigmoihin. Samoin on käytännössä varmaa, että vallitsevat paradigmat muuttuvat ajan myötä uusien löytöjen myötä! Tieteelliseen ajattelutapaan kuuluu olennaisesti juuri tiedon kumuloitumisen ymmärtäminen: yksittäinen vahva tulos on vasta alku ja vahvistettu tieto jostain ilmiöstä, yhteydestä tai vaikutuksesta syntyy monien mittausten ja tutkimusten jatkumona. Tietoa ei siis voida johtaa siitä, miltä asiat näyttävät, kuten on tyypillistä “arkiajattelussa”. Tiede kehittää teorioita kriittisesti ja määrätietoisesti rationaalisen ajattelun keinoin. Teorioita ja niihin liitettäviä hypoteeseja testataan tieteellisin menetelmin ja näin saadaan uutta tietoa tutkittavasta ilmiöstä. Tiivistetysti voidaan sanoa että tiede on kumulatiivinen tutkimusprosessi, jossa hankitaan uutta tietoa ja samalla vahvistetaan vanhaa, mutta epävarmaa tietoa tieteellisin menetelmin. Tieteellisten menetelmien käyttöä ohjaa tutkimusalakohtaiset paradigmat, jotka ovat suuntaviivoja ja viiteistöjä siitä, minkälainen tutkimus tuottaa uskottavia tuloksia. Kuvio 2.1: Arkitieto ja tieteellinen tieto Haaparanta ja Niiniluoto (1986). Johdatus tieteelliseen ajatteluun. Filosofian laitoksen julkaisuja 3/86. Helsingin yliopisto.↩︎ "],["alaluku22.html", "2.2 Tieteellinen menetelmä", " 2.2 Tieteellinen menetelmä Milloin tutkimus sitten on tieteellistä? Tiede on tiedonhankintaa, jossa käytetään erityistä, mahdollisesti tilanteesta (sovelluksesta) riippuvaa, tieteellistä menetelmää eli metodia. Tieteellinen menetelmä: Tieteellinen menetelmä on kullakin tieteen alalla vallitseva, ajan myötä kehittynyt ja nykyisten paradigmojen mukainen menettelytapa, jolla uutta tietoa tuotetaan ja vanhaa, mutta epävarmaa tietoa vahvistetaan. Se ei ole selkeä työvaiheiden luettelo tai menetelmähakemisto, vaan yleisesti hyväksytty ja hyväksi todettu tapa pyrkiä totuuteen erilaisten tutkimusongelmien ratkomisessa. Hyvälle tieteelliselle menetelmälle voidaan lukea seuraavia kriteerejä. Objektiivisuus ja loogisuus Tutkimuskohteen ominaisuudet ovat tutkijan mielipiteistä riippumattomia. Tieteellinen tieto tutkimuskohteesta syntyy tutkijan ja tutkimuskohteen vuorovaikutuksen tuloksena. Tiedon lähteenä on tutkimuskohteesta saatava kokemus. Tutkimuskohteesta voidaan saada totuudellista tietoa, jonka laadusta myös tutkijayhteisö voi olla yhtä mieltä. Kriittisyys Ilmenee niinä vaatimuksina, joita hypoteesin asettamiselle, testaamiselle ja hyväksymiselle on asetettu. Tieteellisten hypoteesien tulee olla intersubjektiivisesti testattavissa eli niillä täytyy olla yhdessä sopivien lisäoletusten kanssa sellaisia seurauksia, joiden totuus tai virheellisyys voidaan julkisesti tarkistaa. Autonomisuus Tieteen tulosten arvioiminen on (tiukasti ottaen) tieteellisen yhteisön oma asia, johon tieteen ulkopuolella olevat ryhmät eivät saa vaikuttaa. Ei ole hyväksyttävää vedota siihen, että väitteen totuus olisi toivottavaa tai epätoivottavaa esimerkiksi poliittisista, uskonnollisista tai moraalisista syistä. Edistyvyys Tieteen edistyminen merkitsee kasvun eli tulosten määrällisen lisääntymisen ohella sitä, että virheellisiä hypoteeseja tai teorioita korvataan uusilla tuloksilla, jotka ovat tosia tai ainakin vähemmän virheellisiä kuin aikaisemmat. Toistettavuus ja yleistettävyys Tieteen tulokset tulee olla muiden tutkijoiden toistettavissa eli replikoitavissa. Toistettavuudelle (paikoin myös uusittavuudelle, joskin merkitys vaihtelee) on erilaisia määritelmiä. Tarkastellaan lähemmin erästä määritelmää erilaisille toistettavuuden lajeille. Esittelemme tässä Hamermeshin (2007)5 esittämän erilaisten replikointien jaottelun: Puhdas replikointi: toinen tutkija, käyttäen täysin samaa tutkimusaineistoa ja samaa tilastollista menetelmää kuin alkuperäisessä tutkimuksessa, saa täsmälleen samat tutkimustulokset. Tilastollinen replikointi: toinen tutkija, käyttäen eri tutkimusaineistoa (otosta), joka on kuitenkin poimittu samasta populaatiosta (ks. Luku 5), mutta samaa menetelmää, saa vastaavanlaisia tuloksia, jotka vahvistavat alkuperäisen tutkimuksen perustulokset. Tieteellinen replikointi: toinen tutkija, käyttäen samoja asioita mittaavaa tutkimusaineistoa, joka on kuitenkin kerätty eri populaatiosta, ja käyttäen samankaltaista, mutta ei identtistä menetelmää, saa vastaavanlaisia tuloksia, jotka vahvistavat alkuperäisen tutkimuksen perustulokset. Teorioiden sisältämiä väitteitä voidaan muotoilla tieteellisiksi malleiksi, joihin voidaan liittää hypoteeseja, joita testataan tieteellisin menetelmin käyttäen ilmiö(i)stä mitattua havaintoaineistoa. Tieteelliset mallit ovat yksinkertaistuksia reaalimaailmasta ja ne kuvaavat tutkimuksen aihetta jostain näkökulmasta tarkasteltavana systeeminä. Mallit hyödyntävät matemaattista esitystapaa, sillä se tarjoaa formaalin ja objektiivisen tutkimusaiheen kuvauksen sekä mahdollistaa siihen liittyvän loogisen päättelyn havaitun, empiirisen aineiston pohjalta. Tilastolliset mallit ovat käytännössä tieteellisten mallien formaaleja matemaattisia esityksiä, jotka lisäksi mahdollistavat mallia koskevan tilastollisen päättelyn esimerkiksi hypoteesien ja niiden testaamisen avulla. Päättely perustuu tilastotieteen teoriaan, joka mahdollistaa päättelyn epävarman ja satunnaisen aineiston tapauksissa. Hypoteesien asettamisen voidaan ajatella tutkittavaa ilmiötä koskeviksi ennusteiksi, joita verrataan havaittuun aineistoon. Mikäli havaittu aineisto ei sovi testattavaan teoriaan tai siihen liittyviin hypoteeseihin, voidaan (hieman yksinkertaistaen) teoriaa kehittää paremmaksi. Tämä vuoropuhelu vie tiedettä eteenpäin ja tuottaa lisää tutkittua tietoa ympäröivästä maailmasta. Hypoteesien testaaminen on yhtäältä tieteellisten teorioiden kehittämisen ja vahvistamisen ja toisaalta kritiikin keskiössä. Metodologinen pluralismi: Kaikkia menetelmiä voi soveltaa hyvin tai huonosti, mutta niitä voi käyttää myös luovasti väärin. Hamermesh, D. S. (2007). Replication in economics. Canadian Journal of Economics/Revue canadienne d’ ́economique 40 (3), 715–733.↩︎ "],["alaluku23.html", "2.3 Tilastojen yleisestä roolista yhteiskunnassa", " 2.3 Tilastojen yleisestä roolista yhteiskunnassa Ihminen ei voi toimia maailmassa järkevästi, ellei hän pysty muodostamaan oikeata kuvaa maailmasta ja sen tilasta. Nykyaikana oikeaa kuvaa varten tarvitaan maailmaa ja sen tilaa merkityksellisesti ja oikein kuvaavia, ajantasaisia (tilasto)tietoja. Yhteiskunnan kaikilla sektoreilla toiminnan seuranta, päätöksenteko ja ennakointi perustuvat eri sektoreita kuvaaviin (tilasto)tietoihin ja niiden analysoinnissa käytettäviin tilastollisiin menetelmiin. Oikein todellisuutta kuvaavat, ajantasaiset (tilasto)tiedot ovat välttämättömiä modernin yhteiskunnan toiminnalle. Esimerkiksi päätöksenteko sekä julkisella että yksityisellä sektorilla (elinkeinoelämässä) perustuu pitkälti yhteiskuntaa ja elinkeinoelämää kuvaaviin (tilasto)tietoihin ja tilastollisten menetelmien tuottamiin tuloksiin sekä niiden perusteella tehtäviin päätöksiin. Esimerkkejä ovat tietyt konkreettiset (talous)poliittiset toimenpiteet (talous)tilastojen perusteella. Lisäksi tuotantoprosessien ohjaus ja laadunvalvonta teollisuudessa sekä markkinatutkimus kaupan alalla perustuvat tilastollisiin menetelmiin. (Tilasto)tietojen saatavuutta voidaan pitää jopa toimivan demokratian edellytyksenä. Koska todellisuutta kuvaaviin (tilasto)tietoihin sisältyy (lähes) aina epävarmuutta ja satunnaisuutta, tilastotiede ja tilastolliset menetelmät luovat perustan tilastojen tuotannolle, jalostukselle ja analysoinnille. Niinpä tilastojen tuotannon, jalostuksen ja analysoinnin menetelmien kehittäminen on keskeinen osa tilastotieteen tehtäväkenttää. Samoin tilastotieteen menetelmien ymmärtämisellä on keskeinen rooli tietoyhteiskunnassa toimimisessa ja vaikuttamisessa. Esimerkki (väite): Naiset puhuvat enemmän kuin miehet. Lähtökohta väitteen (hypoteesin) tutkimiseen: Uskomus on väärä kunnes toisin todistetaan. Lähdetään liikkeelle olettamuksesta, että miehet ja naiset puhuvat yhtä paljon. Olettamuksen tueksi tai kumoamiseksi täytyy kerätä todistusaineistoa. Jotta tutkimukseen saataisiin täysin varma vastaus, kaikki miesten ja naisten puheet ihmiskunnan olemassa olon ajalta pitäisi pystyä laskemaan = mahdotonta. Mitä siis tehdä? Täytyy tyytyä tutkimaan osajoukkoja miehistä ja naisista (otos), mihin tarvitaan otantamenetelmiä (käsitellään tarkemmin myöhemmin luvussa 5). Arvotaan satunnaisesti tutkimushenkilöitä miesten ja naisten joukosta ja mitataan kuinka paljon he puhuvat. Satunnaisuus tärkeää, sillä jos valikoitaisiin tarkoituksella puheliaita tai vähäsanaisia tutkimushenkilöitä, tulokset vääristyisivät. Jokaiseen mittaukseen liittyy virhe. Täysin satunnainenkaan otos ei edusta täydellisesti koko väestöä. Joukkoon saattaa valikoitua puhtaasti sattumaltakin poikkeuksellisen puheliaita tai harvasanaisia naisia tai miehiä. Millaisia sekoittavia tekijöitä tulee mieleen? Mitkä seikat voisivat vaikuttaa tutkittavaan asiaan? Otoskoolla, eli sillä kuinka monta tutkimishenkilöä tutkitaan, on keskeinen rooli tutkimuksen luotettavuudelle. Mitä suurempi otos, sitä pienemmäksi sattuman osuus käy ja vastaavasti mitä pienempi otos, sitä suurempi on yksittäisten sattumien vaikutus. Tilastolliset mallit turvautuvat todennäköisyyksiin erottaakseen sattuman vaikutuksen: kun aineisto on kerätty, halutaan tietää kuinka todennäkoistä on, että uskomus pitää paikkaansa. Palataan takaisin esimerkkiimme: Yleisen uskomuksen mukaan naiset puhuvat enemmän kuin miehet. Tutkimuksen mukaan miehet vaikuttavat kuitenkin puhuvan yhtä paljon kuin naisetkin. Laajemmat tutkimukset osoittavat, että tilanteella on puheen määrään paljon suurempi vaikutus kuin sukupuolella. Kiitos tilastotieteen, väärä uskomus on korvautunut tiedolla! Kuvio 2.2: Are women really more talkative than men? "],["alaluku24.html", "2.4 Mitä on tutkimus?", " 2.4 Mitä on tutkimus? Tiede tavoittelee tietoa, mutta mistä? Jokaisen tutkimuksen lähtökohtana on (tai ainakin pitäisi useimmiten olla) tiedollisen uteliaisuuden, käytännön tarpeiden tai teorian kehittämispyrkimyksen herättämä ongelma, johon tutkimuksen avulla etsitään vastausta. Tutkimus yrittää käsittää sekä tulkitun ilmiön, että sen tajunnassa synnyttämät spontaanit mielikuvat tai arkipäivän tiedot. Tutkimus siis pyrkii löytämään täysin uutta tietoa, varmentamaan (mahd. aiempien tutkimusten myötä) syntyneitä vallitsevia mutta epävarmoja käsityksiä sekä tarkistamaan vakiintuneen tiedon paikkansapitävyyttä. Valtaosa tieteestä asemoituu kahden viimeisen kohdan alaisuuteen vaikka tieteen popularisoinnissa (mm. median toimesta) usein keskitytäänkin uusiin tiedemaailmaa ja joskus “käytännön” elämää järisyttäviin löydöksiin, jotka tosin voivat olla hyvin epävarmoja! Lisää tieteen popularisoinnista jaksossa 4.6. Millaisia kysymyksiä tutkimuksessa asetetaan (voidaan asettaa)? Kuvaus: Kuinka suuri on yli 65-vuotiaiden osuus Suomen väestöstä? Riippuvuuden kuvaus: Ovatko paljon mainostavat yritykset kannattavampia kuin vähän mainostavat? Kuvattujen ilmiöiden selittäminen ja ymmärtäminen. Miksi vanhempien sosioekonominen asema vaikuttaa ekonomien työhönsijoittumiseen? Tämän tutkimuskysymyksen tapauksessa pyrkimys on lähinnä selittää (ymmärtää) ilmiötä. Ennustaminen: Jos kansantulon kasvu pienenee x%, työttömyyden ennustetaan kasvavan y tuhannella. Kohdetta kuvaavien käsitteiden ja teorioiden rakentaminen, teorioiden ansioiden ja puutteiden arviointi. Myöhemmin materiaalissa (luvussa 11) keskustellaan vielä tarkemmin miten tilastotieteessä ilmiön ymmmärtäminen (selittäminen) ja ennustaminen eroavat toisistaan. Tutkimuksen rajat? Onko niitä? Tutkimus antaa aina vajavaisen kuvan tutkimuskohteesta. Kehittynytkin tieteellinen teoria tai malli on aina reaalimaailman yksinkertaistus: tutkimus on aina alisteinen käytetylle menetelmälle ja sen oletuksille! Ymmärtämiseen tarvittava havaintomaailman hahmotus (saattaa) tuottaa ideologisesti ja historiallisesti sitoutuneita yksinkertaistavia sekä luonteeltaan usein hyvin teoreettisia abstraktioita. Alakohtainen substanssitietous sekä sen vahvuuksien ja puutteiden sekä historiallisen ja ideologisen kontekstin tiedostaminen on ensiarvoisen tärkeää kaikessa tutkimuksessa! Joka tapauksessa täyteen neutraaliuteen ja objektiivisuuteen on mahdotonta päästä. Tästä huolimatta on hyvä ja tärkeää pystyä tunnistamaan tämä haaste. Tutkimusta voi tehdä joistakin arvolähtökohdista, mutta sen tulisi olla näkyvää. Omien arvojen mahdollisimman selvä eksplikointi on yksi keino, jolla voi yrittää vähentää piiloarvojen vaikutusta tutkimukseen. Arvot ilmenevät esimerkiksi tutkimuksessa käytetyissä käsitteissä, jotka harvoin ovat arvovapaita. Useimmat käsitteet voidaan korvata toisilla, joilla on paikoin hyvin erilainen arvosisältö joskin arvottava lataus saattaa myös olla paikoin tarkoituksellista! Joka tapauksessa arvopainotteisten valintojen tunnistaminen on vaikeaa. Toisaalta arvoihin sitoutuminen on väistämätöntä, sillä se on sosiaalisen olemassaolon sivutuote. Yhteiskunnan jäseninä meillä on tuskin mahdollisuuksia (täydellisesti) irroittautua arvoistamme kun pyrimme esim. ammatillisiin päämääriin. Myös päinvastainen ongelma olemassa: Tutkimusta arvioidaan siihen perustellusti tai perusteettomasti kiinnitettyjen arvonäkökohtien mukaan! Tutkimukseen kuuluu olennaisesti myös oman tutkimustyön kuvaaminen, ts. kertomus siitä, miten esitettyihin tuloksiin on päästy. Tämän myötä tieteelliselle ajattelulle on ominaista automaattinen itsensä korjaaminen. Tutkimuskysymys, valitut menetelmät, käytetty aineisto ja tehdyt johtopäätökset perataan auki tutkimusartikkelissa/raportissa, joka sitten lähetetään vertaisarvioitavaksi tietelliseen julkaisuun, jossa muut alan asiantuntijat arvioivat sen ja päättävät hyväksytäänkö se julkaistavaksi. Vertaisarvioinnissa yksi tai useampi, tehdystä tutkimuksesta riippumaton, saman alan tutkija lukee ja tarkastaa tehdyn tutkimusartikkelin, arvioi sitä ja suosittaa tietellisen julkaisun arvioinnista vastaavalle päätoimittajalle (editorille) kyseisen artikkelin hyväksymistä tai hylkäämistä. Vertaisarviointi ei aina takaa sitä, että julkaistu tutkimus olisi virheetön ja erinomaisesti tehty, vaan myös väärää tietoa pääsee välillä vertaisarviointiprosessin läpi. Tämä ei kuitenkaan poista tieteellisen prosessin luotettavuutta, sillä uusi tieto varmentuu vasta usean samaa tutkimuskysymystä tutkineen ja vastaavat tulokset saaneen tutkimuksen myötä. Toisin sanoen, tieteellisen prosessin voidaan ajatella konvergoituvan totuuteen, vaikka yksittäisiä virhearviointeja sattuisikin. Tutkimuksen kieli Tutkimus edellyttää arkikieltä täsmällisempää kommunikaatiota. Ongelmaan liittyvien käsitteiden huolellinen määritteleminen ja erittely on tarpeellista. Käsitteiden ja eri aloilla, osin samoista asioista käytettävien, toisistaan eroavien termien systemaattinen määrittely ja jäsentely selkeyttää tiedeyhteisön välistä kommunikointia. Eivät korvaa empiiristä tietoa vaan vaikuttavat tiedon järjestymiseen ja sen perusteella tehtäviin päätelmiin. Esimerkki: Luonnontieteelliset vs. yhteiskunnalliset sovellutukset: Luonnontieteiden lainalaisuuksia: Monet luonnontieteelliset ilmiöt ovat luonteeltaan varsin pysyviä. Voidaan tehdä luotettavasti laajojakin yleistyksiä. Selityksiä voidaan empiirisesti testata. Luotettavia matemaattisia esityksiä voidaan kehittää. Yhteiskuntatieteissä (yhteiskuntatieteiden historiallisuuden myötä) erinäisiä lainalaisuuksia ja tyypillisiä piirteitä: Usein tutkitaan yhteiskunnallisia ilmiöitä, jotka eivät suurelta osin ole toistettavissa. Vaihtelevat huomattavasti ajan myötä (aiemmin voimassaolleet lainalaisuudet eivät välttämättä ole enää voimassa ja päinvastoin), mikä vaikeuttaa tilastollista analyysiä. Yhteiskunnallisten ilmiöiden mittaaminen? Yhteiskunnan rakenne ja toiminta on ehdollinen siinä käytettävän merkitysjärjestelmän suhteen. Kysymys mittaamisesta on asetettava suhteessa tähän käsitejärjestelmään. Joudutaan tekemään erilaisia kompromisseja eksaktisuus- ja systemaattisuusvaatimusten sekä arkikielen monimerkityksellisyyden välillä. "],["alaluku25.html", "2.5 Tutkimuksen vaiheet ja tulosten julkaiseminen", " 2.5 Tutkimuksen vaiheet ja tulosten julkaiseminen Tieteellinen tutkimus ja asiantuntijatyö tuottavat valtavan määrän perusteltua, luotettavaa tutkimustietoa. Ks. tarkemmin tieteellisestä julkaisemisesta linkin tapauksessa erityisesti yhteiskuntatieteiden alalla, mutta perusperiaatteet pätevät myös muiden tieteenalojen tapauksessa https://blogs.uef.fi/tiedonhaku-yhteiskuntatiede/tieteelliset-julkaisut/ Vastuullisen tieteen https://vastuullinentiede.fi/fi/julkaiseminen artikkelit tarjoavat tietoa siitä, kuinka tutkittua tietoa tuotetaan, julkaistaan ja arvioidaan luotettavasti ja yhteisesti hyväksytyllä tavalla. Jotta tiede vaikuttaa koko yhteiskunnan hyväksi, toiminnan on oltava vastuullista tutkimuksen jokaisessa vaiheessa. Helsingin yliopisto tarjoaa lisäksi Tiedelukutaidon perusteet -kurssia MOOC-toteutuksena (Massive Open Online Course). Keskustelethan ennen kurssin käymistä oman alasi koulutussuunnittelijan (tai vastaavan vastuuhenkilön) kanssa siitä, soveltuuko kyseinen kurssi sisällytettäväksi johonkin omaan opintokokonaisuuteesi. Julkisuus ja avoimuus tekevät tutkimuksesta tiedettä. Tiedeviestintä on tiedeyhteisöjen sisäistä ja ulkoista tiedonvälitystä ja vuorovaikutusta. Tutkimuksesta viestiminen ei ole vain tutkimustuloksista viestimistä. Vastuullinen tiedeviestintä lisää luottamusta tieteelliseen tietoon. Tieteellinen julkaiseminen on tutkijoille tärkeä meritoitumisen tapa, ja siksi on tärkeää, että tekijyys määritellään niin, että se palkitsee tutkijat oikeudenmukaisesti. "],["luvun-2-yhteenveto-keskeisiä-termejä-ja-kokonaisuuksia..html", "2.6 Luvun 2 yhteenveto, keskeisiä termejä ja kokonaisuuksia.", " 2.6 Luvun 2 yhteenveto, keskeisiä termejä ja kokonaisuuksia. Tieteellinen teoria Hypoteesi Tieteellinen menetelmä ja hyvän tieteellisen menetelmän kriteerit Epävarmuus Mitä on tutkimus "],["luku3.html", "Luku 3 Tilastotiede tieteenalana", " Luku 3 Tilastotiede tieteenalana Tässä luvussa hahmottelemme tilastotieteen piirteitä tieteenalana. Käymme läpi tilastotieteelle ominaisia piirteitä, jotka erottavat sen niin lähitieteistä, kuten matematiikasta ja tietojenkäsittelytieteestä, kuin myös sovellusaloista. Usein näkee tilastotieteen typistettävän vain työkaluksi eri sovellusalojen empiiriseen tutkimukseen siitäkin huolimatta että tilastotieteellä on oma rikas teoriapohjansa sekä kiistaton asema omana tieteenalanaan. Tieteenalan määritteleminen lyhyesti on aina hieman hankalaa. Tästä huolimatta seuraavassa yritämme osaltaan vastata seuraaviin kysymyksiin: Mitä tilastotiede on ja mitä se ei ole? Miksi tilastotiede ei ole vain sovellettua matematiikkaa tai matematiikalla höystettyä tietojenkäsittelyä? Mihin tilastotiedettä käytetään? Onko tilastotieteellä käyttöä ns. “akatemian” eli tutkimusyhteisön ulkopuolella? Minkälaista on tyypillinen tilastotiedettä kohtaan esitetty kritiikki? "],["alaluku31.html", "3.1 Lisää tilastotieteen perustermejä", " 3.1 Lisää tilastotieteen perustermejä Seuraavia tilastotieteen esittelyä ja karakterisointeja ajatellen määritellään seuraavassa lisää tilastotieteellisen tutkimuksen peruskäsitteitä. Näihin käsitteisiin paneudutaan osaltaan tarkemmin mm. luvussa 5. Tilastotieteellinen tutkimus tarkastelee reaalimaailman ilmiöitä. Täten tutkimuskohteena on tavallisessa elämässä tavattavia asioita, ihmisiä tai tapahtumia. Tutkimuskohteita kutsutaan tilastoyksiköiksi ja niiden joukkoa kutsutaan populaatioksi (perusjoukoksi). Esimerkki: vaalitutkimus: Politiikan tutkimuksen alalla yksi mielenkiintoinen tutkimuskohde on tutkia kuntavaaleissa äänestävien ihmisten tuloja. Tällöin jokainen äänioikeuttaan käyttävä muodostaa oman tilastoyksikkönsä. Vastaavasti populaationa (perusjoukkona) (ks. alla) toimii kaikki äänestysikäiset kansalaiset, jotka äänioikeuttaan käyttävät. Pohdi: miksi pelkästään äänioikeuttaan käyttävien tutkiminen saattaisi olla tutkimuksen tulosten luotettavuuden kannalta ongelmallista? Toinen tutkimuskysymys voisi käsitellä kuntien välistä äänestysaktiivisuutta. Tällöin jokainen kunta muodostaa oman tilastoyksikkönsä ja vastaavasti kaikki Suomen kunnat muodostavat populaation. Kuntien äänestysaktiivisuus saadaan kuitenkin tutkimalla kunnan sisäistä äänestysaktiivisuutta. Toisin sanoen, voidaksemme mitata kuntien äänestysaktiivisuutta, tulee ensiksi selvittää kuntien äänestysikäiset kansalaiset ja äänioikeuttaan käyttävät. Populaatio Konkreettinen tai hypoteettinen tutkimuskohteiden joukko, joka koostuu kaikista tilastoyksiköistä Populaation muodostavilta tilastoyksiköiltä tarkastellaan niiden ominaisuuksia, eli tilastollisia muuttujia. Edellisissä esimerkeissä nämä olisivat esim. äänestäjien tulot ja kuntien äänestysprosentti. Mielenkiinnon kohteena olevia tilastollisia muuttujia kutsutaan tutkimusmuuttujiksi (tulot ja kuntien äänestysprosentti) ja niiden lisäksi voidaan kerätä lisätietoa eli taustamuuttujia (näitä voisivat olla esimerkiksi asuinpaikka ja kunnan väkiluku). Tilastoyksiköiden tilastollisilla muuttujilla on tietty mahdollisten arvojen joukko, ja näillä arvoilla on jokin jakauma populaatiossa. Esimerkiksi tulot voivat määritelmästä riippuen saada minkä tahansa positiivisen arvon mutta äänestysprosentti on luonnollisesti rajattu nollan ja sadan prosentin väliin. Tilastoyksikkö ja tilastollinen muuttuja Populaation muodostavilta tilastoyksiköiltä (populaation alkioilta) tarkastellaan tilastollisia muuttujia, joita voidaan mitata tai havaita. Kun tarkasteltavien tilastoyksikön tilastollisten muuttujien (numeeriset) arvot havaitaan, kutsutaan näiden arvojen joukkoa havainnoksi Havainto Havainto muodostuu tilastoyksikön tarkasteltavien tilastollisten muuttujien havaitusta arvoista. Kerättyjen havaintojen joukko muodostaa havaintoaineiston, eli datan. Havaintoaineisto/data Havaintoaineisto, data, on tilastoyksiköiden tilastollisista muuttujista kerätty havaintojen joukko. Tiivistettynä: Populaatio koostuu tutkimuksen kohteena olevista tilastoyksiköistä. Havaitaan tilastoyksiköistä tutkimuksen kannalta mielenkiintoisia tilastollisten muuttujien numeerisia arvoja. Nämä havainnot muodostavat havaintoaineiston, eli datan, jota voidaan käyttää tutkimuksessa ja tutkia populaation ominaisuuksia. "],["alaluku32.html", "3.2 Mitä tilastotiede on ja mitä se ei ole?", " 3.2 Mitä tilastotiede on ja mitä se ei ole? Aloitetaan tarkastelemalla erinäisiä tilastotieteen “karakterisointeja” eri tahojen ja tutkijoiden toimesta: Tilastotiede on tietotuotannon teknologiaa, jonka avulla voidaan suorittaa kvantitatiivisten tietojen joukkotuotantoa ja havaintoihin perustuvia tieteellisiä ja käytännöllisiä päätöksiä. Tilastotiede on siis yksikköjen muodostamaan joukkoon liittyvän numeerisen tietoaineiston keräämistä, analysointia ja tulkintaa koskeva tiede 6. Tilastotiede on yleinen menetelmätiede, jota sovelletaan, jos reaalimaailman ilmiöstä halutaan tehdä johtopäätöksiä ilmiötä kuvaavien kvantitatiivisten tai numeeristen tietojen perusteella sellaisissa tilanteissa, joissa tietoihin liittyy epävarmuutta tai satunnaisuutta 7. Vale, emävale, tilasto 8. Statistics concerns what can be learned from data 9. “Maalaisjärjen tehostamista” 10. Tilastotiede siis kehittää ja soveltaa menetelmiä ja (tilastollisia) malleja, joiden avulla reaalimaailman ilmiöistä voidaan tehdä johtopäätöksiä ilmiöitä kuvaavien numeeristen tai kvantitatiivisten tietojen perusteella tilanteissa, joissa tietoihin liittyy epävarmuutta ja satunnaisuutta. Tilastollisten menetelmien avulla pyritään löytämään reaalimaailman satunnaisia ilmiöitä kuvaavista numeerisista (eli kvantitatiivisista) tiedoista systemaattisia piirteitä joita jalostetaan sellaiseen muotoon, että ilmiöistä voidaan tehdä päätelmiä. Vrt. signaalin ja kohinan erottaminen (ks. Silver, 2014)11. Tilastolliset mallit perustuvat todennäköisyyslaskentaan ja niillä mallinnetaan reaalielämän ilmiöiden alla piileviä prosesseja tai mekanismeja. Näiden prosessien tuottamia tietoja (aineistoja) tiivistetään usein graafisiksi esityksiksi ja tunnusluvuiksi sekä tilastollisten mallien parametreiksi, joiden pohjalta johtopäätöksiä tehdään. Tässä onnistuakseen tilastollisten menetelmien tuleekin pyrkiä erottelemaan sattuma ja systemaattisuus tarkasteltavissa ilmiöissä tai, tarkemmin, niitä kuvaavissa aineistoissa, jotta johtopäätökset olisivat luotettavia. Voidaan sanoa, että saadakseen tarkemmin selville mitä tilastotiede on, pitää opiskella tilastotiedettä ja sen käyttöä! Mitä tilastotiede ei ole Tilastotiede ei ole vain tilastojen tuotantoa Vaikka sana tilasto tuo useimmille ensimmäisenä mieleen yhteiskuntaa ja sen toimintaa kuvaavat numeeristen tietojen järjestelmälliset kokoelmat, tilastotiede ei suinkaan ole ainoastaan tilastojen ja niiden tekemisen oppia. Tämä siitäkin huolimatta, että niiden menetelmien konstruointi, joilla näitä tilastoja tuotetaan, jalostetaan ja analysoidaan on keskeinen osa tilastotiedettä. Tilastot ovat siis usein tilastotieteen soveltajan tutkimuskohteena ja tilastojen laadinnassa käytetään apuna tilastotieteen menetelmiä. Suomessa Tilastokeskus toimii virallisena tilastoviranomaisena ja tilastotuottajana. Tätä tilastotuotannon kokonaisuutta nimitetään ajoittain tilastotoimeksi. Tilastotieteen käyttöalue on paljon tätä laajempi. Terminologiaa: Tilastoala = Tilastotiede + Tilastotoimi Tilastotiede = Teoreettinen tilastotiede + Soveltava tilastotiede Tilastotoimi = Tilastojen tuotanto + Tilastojen hyödyntäminen Tilastotieteen kannalta mikä tahansa reaalimaailman ilmiötä kuvaava numeeristen tai kvantitatiivisten tietojen järjestelmällinen kokoelma voi muodostaa tilastollisen aineiston ja siten tilastollisen tutkimuksen mahdollisen kohteen. Esimerkiksi kaikki empiirisen tai kvantitatiivisen tutkimuksen tutkimus- tai havaintoaineistot ovat tilastotieteen kannalta tilastollisia aineistoja. Tilastotiede sijoittuu tieteiden kentässä matematiikan, filosofian ja tietojenkäsittelytieteen rinnalle. Tästä huolimatta se ei kuitenkaan ole yksiselitteisesti minkään näiden osa-alue. Tilastotiede ei ole matematiikan osa-alue, sillä tilastotiede lähestyy tieteellistä ongelmanratkaisua eri tavoin: Matematiikka on tietyllä tavalla aina eksaktia ja sen tulokset perustuvat formaaliin deduktioon ja loogisiin todistuksiin, johtaen usein “eksaktiin” ratkaisuun tai matemaattisesti formaaliin ratkaisun loogiseen esitystapaan. Tilastotiede sen sijaan on aina konteksti- ja aineistopohjaista ja perustuu induktiiviseen päättelyyn. Saadut tulokset ovat aina epävarmoja - koska ne kuvailevat epävarmaa tietoa generoivia prosesseja! Tilastotiede on siis hyvä nähdä omana tieteenalanaan matemaattisesta esitystavastaan huolimatta. Eihän esimerkiksi myöskään fysiikkaa (sentään) pidetä matematiikan osa-alueena! Tilastotiede ei ole myöskään tietojenkäsittelytieteen osa-alue, vaikkakin useiden laskennallisten menetelmien ja tehokkaan tietojenkäsittelyn rooli tilastollisissa analyyseissä on jatkuvasti kasvanut. Tietojenkäsittelytieteen teoria ei rakennu tilastotieteen tavoin ajatukselle epävarmoista ja satunnaisista reaalimaailman ilmiöistä. Vaikka nämä ja jotkin muut alat jakavat tilastotieteen kanssa useita piirteitä ja ominaisuuksia, on tilastotiede kuitenkin siis perustellusti oma tieteenalansa. Tämä erottelun vaikeus jo itsessään todistaa kuinka keskeinen rooli tilastotieteellä on eri aloilla! Tilastotiede ei siis kuulu yksiselitteisesti sen lähitieteiden alle, vaan muodostaa oman tieteenalan omine teorioineen ja tieteellisine premisseineen. Käsittelemme myöhemmin tilastotieteen roolia matematiikan ja/tai datatieteiden (“data science”) kokonaisuudessa ja keskustelemme tarkemmin näiden erojen luonteesta. Mitä tilastotiede (ainakin) on Tilastotiede yleisenä menetelmätieteenä Tieteellistä tietoa ympäröivästä maailmasta hankitaan tieteellisillä menetelmillä/metodeilla (ks. tieteellisen menetelmän kriteerit luku 2)), joiden avulla tutkitaan jotain ilmiötä tai sen generoimaa kvantitatiivista mutta epävarmaa tietoa sisältävää aineistoa. Tilastotieteessä kehitetyt ja kehitettävät menetelmät antavat tutkijoille yhtenevät ja tiedeyhteisön hyväksymät raamit, jotka mahdollistavat (tilastollisen) päättelyn ja päätöksenteon epävarman tiedon vallitessa. Näin voidaan uskottavasti ja luotettavasti tiivistää tietoa, jota erilaiset aineistot sisältävät, perustaa johtopäätöksiä näille tiivistyksille ja saavuttaa uusia tieteellisiä löytöjä. Tilastotieteen menetelmien käyttö ja soveltaminen onkin siis aina alakohtaista. Tästä huolimatta tilastollisia menetelmiä sovelletaan aina johonkin aineistoon! Tilastotieteen nähdäänkin usein kuuluvan ns. menetelmätieteisiin, joissa mm.: Kehitetään työkaluja muiden tieteiden tutkimusongelmien ratkaisuksi On myös oma sovelluksista vapaa teorianmuodostuksensa Menetelmäkehityksen näkökulma tilastotieteeseen: tilastotiede kehittää matemaattisia malleja satunnaisilmiöitä kuvaavia kvantitatiivisia tietoja generoiville prosesseille. Koska tietoihin liittyy epävarmuutta tai satunnaisuutta, tilastolliset mallit perustuvat todennäköisyyslaskentaan. Juuri sattuman ja epävarmuuden huomioiminen tutkimusasetelmissa erottaa tilastotieteen muista menetelmätieteistä! Tilastollisia menetelmiä voidaan soveltaa tietojen keruun, jalostuksen ja analysoinnin jokaisessa vaiheessa. Päämääränä on jalostaa tiedot muotoon, joka mahdollistaa tutkittavaa reaalimaailman ilmiötä koskevien johtopäätösten tekemisen käytettyjen menetelmien pohjalta, eli ns. tilastollisen päättelyn. Tutkimuksessa on pystyttävä valitsemaan ja käyttämään menetelmiä, jotka antavat aineistosta vastauksia haluttuihin kysymyksiin. Tämä vaatii yhtä lailla sovellusalakohtaista osaamista (ns. substanssiosaamista) kuin myös kattavaa menetelmäosaamista. Tilastotieteessä lähtökohtana ja ratkaisevassa asemassa on siis aina jonkin satunnaisilmiön generoima aineisto, josta haluamme oppia tai tietää lisää, kenties voidaksemme tehdä suuria yhteiskunnallisia päätöksiä sen pohjalta! Tämä aineistokeskeisyys yhtäältä erottaa tilastotieteen rajatieteistään ja toisaalta tuo sen lähemmäksi niitä ja sovellusalojaan. Aineistoa analysoidaan, kuvaillaan ja mallinnetaan tilastollisin menetelmin, joiden kehittäminen on keskeinen osa tilastotiedettä. Pelkkä menetelmien kehittäminen kuuluu pitkälti matemaattisen/teoreettisen tilastotieteen osa-alueelle. Pelkkä ainestoon keskittyminen ja (mekaaninen) analysointi voi sen sijaan olla joissain tilanteissa pitkälti tietojenkäsittelyä. Tilastollinen “mallintaminen” löytyykin näiden välistä ja se sisältää eri alojen sovelluksista kumpuavan tarpeen uusien menetelmien kehittämiseen. Tämä vuoropuhelu muodostaa tilastotieteelle luonnollisen “takaisinkytkennän” teoreettisen ja soveltavan puolen välillä: uudet teoreettiset menetelmät vastaavat soveltavan tilastotieteen ongelmiin mutta herättävät aina uusia kysymyksiä, jotka palautuvat taas teoreettisen tilastotieteilijän pöydälle! Luonnollisesti valtaosa tilastotieteilijöistä ja lähitieteiden harrastajista asettuvat näiden äärimmäisten luonnehdintojen välimaastoon eikä tarkkaa luokittelua ole sinänsä tarpeen tehdä ja korostaa. Joka tapauksessa tilastotieteen kehityksen keskiössä ovat aina sovellusalakohtaiset ongelmat, joista useat palautuvat yleisemmälle tasolle teoreettisen tilastotieteen kehityspolkuihin. Leo Törnqvistin, Suomen ensimmäisen tilastotieteen professorin, esittämä luonnehdinta (Vartia, 1989).↩︎ Mellin (2005).↩︎ Mark Twain popularisoi tämän lausahduksen teoksessaan Chapters from My Autobiography jo vuonna 1907. Huomionarvoista toki on, että valtaosa “modernin” tilastotieteen, jolle nykytilastotiede pohjautuu, teoriakehityksestä on tapahtunut vasta Twainin teoksen julkaisun jälkeen. Esimerkiksi Ronald Fisher, jota pidetään modernin tilastotieteen isänä, julkaisi merkityksellisimmät työnsä vasta 1920- ja 30-lukujen aikana. Tällä lentävällä lausahduksella ei siis ole mitään tekemistä nykyisten tilastollisten menetelmien kanssa.↩︎ (A.C. Davison)↩︎ Sund, (2003)↩︎ Silver, N. (2014). Signaali ja kohina: Miksi monet ennusteet epäonnistuvat mutta jotkin eivät? Terra Cognita. (Suomentanut Kimmo Pietiläinen)↩︎ "],["alaluku33.html", "3.3 Tilastotieteen suhde lähitieteisiin", " 3.3 Tilastotieteen suhde lähitieteisiin Kuvio 3.112 tarjoaa karkean yleistyksen tietojenkäsittelytieteen (Computer Science) ja sovellusalan (Application domain) sekä tilastotieteen (Statistics) ja matematiikan (Mathematics) välisistä yhteyksistä. On selvää että tilastotieteellä on paljon päällekäisyyksiä lähitieteidensä kanssa ja joskus näkeekin (huolimatta edellä tehdyistä huomioista) että tilastotiede niputetaan yhteen matematiikan tai tietojenkäsittelytieteen kanssa. Kuvio 3.1: Tilastotieteen ja rajatieteiden yhteyksiä kuvaava Venn-diagrammi. (Duchesnay, 2020) Yritetään siis vielä hahmotella tilastotieteen suhdetta sitä lähimpänä olevaan (soveltavaan) matematiikkaan. Tilastotieteessä olennaisen otantateorian (Luku 5) voisi ajatella olevan matemaattisesti määritelty teoria, jossa myös on aineiston käsite, mutta se ei tee siitä vielä varsinaisesti tilastotiedettä. Matematiikassa kuvataan ongelma ja esitetään se teorian muodossa, eli malli on “parametreista havaintoihin”. Tilastotieteessä ongelma on käänteinen, edetään “havainnoista parametreihin”, mutta ongelman matemaattinen kuvaus vaaditaan ensin. Tilastotiede esittää menetelmiä ja käsitteitä tämän käänteisen ongelman ratkaisemiseen. Karkeasti erotellen tilastotieteessä käsiteltävät ongelmat lähtevät aina havainnoista eli aineistosta ja matematiikassa suunta on teoriasta aineistoon. Voidaankin siis sanoa, että tilastotieteen erottaa puhtaasta matematiikasta se, että siinä tutkitaan menetelmiä eli metodeja, jotka mahdollistavat päättelyn/tiedon hankinnan puutteellisesta tai epävarmasta tiedosta. Ilmiöiden kuvaamiseen ja käyttäytymisen ennakoimiseen käytetään usein mallia. Mallit (matemaattiset/tilastolliset mallit) voidaan jakaa deterministisiin ja stokastisiin malleihin. Deterministisen mallin tapauksessa, tiettyjen alkuehtojen (alkuarvojen) vallitessa voidaan määrittää tarkasteltavan ilmiön lopputulos. Esimerkkejä ovat esim. monet fysiikan lait. Stokastiset mallit perustuvat todennäköisyyslaskentaan. Stokastisia malleja käytetään kun alkuehtojen perusteella ei voida varmasti määrittää tarkasteltavan ilmiön lopputulosta. Tällöin eri vaihtoehtoihin liittyvät tietyt esiintymistodennäköisyydet. Esimerkkejä ovat esim. kolikonheitto tai sään ennustaminen. Kun jotain ilmiötä kuvataan stokastisen mallin avulla, voidaan käyttää (joudutaan käyttämään) tilastollisia menetelmiä. Vaikka käytännössä laskenta hoidetaan tietokoneohjelmien avulla, meidän tilastotieteen tutkijoina ja käyttäjinä on huolehdittava tutkimusprosessin onnistuneesta toteutuksesta muilta osin. Tilastotiede ei myöskään ole puhtaasti tietojenkäsittelyä, vaikka tilastotiede onkin luonteeltaan aineistopohjaista ja aineistojen sisältämää tietoa on käsitelty osin samoin kuin tietojenkäsittelyssä siitä asti kun se on ollut mahdollista (tietokoneen keksimisen myötä). Tilastotieteen ja tietojenkäsittelytieteen ero on lähitieteistä selvin: tilastotieteellä on “mekaanisesta” tai teoreettisesta tietojenkäsittelystä selkeästi erillinen ja oma teoriapohjansa. Siinä missä tilastotieteen teoria perustuu aineiston stokastiselle mallintamiselle, tietojenkäsittely on enemmänkin algoritmista ajattelua, missä aineistolla on ratkaisevalla tavalla erilainen rooli. Lisäksi suomen kielessä tietojenkäsittely ymmärretään laajemmassa mielessä ohjelmoitavissa olevaksi automatisoimiseksi, jota tilastotiede ei perusolemukseltaan suinkaan ole. Tarkastellaan seuraavaksi tilastotieteen suhdetta viime vuosien aikana paljon suosiota keränneeseen datatieteeseen (data science) johon voidaan katsoa lukeutuvan mm. Tilastotiede ja matematiikka Erityisesti tilastollinen data-analytiikka ja satunnaisen aineiston mallintaminen sekä soveltuvat soveltavan matematiikan osa-alueet. Tietojenkäsittely Tietoteknologian kehityksen myötä taitavien tietojenkäsitteljöiden kysyntä on kasvanut merkittävästi. Lähes jokaisella alalla kerätään entistä enemmän dataa lähes kaikesta, ja jonkun pitäisi osata myös käsitellä sitä! Datatieteen voidaankin osaltaan katsoa syntyneen tästä elinkeinoelämän tarpeesta asiantuntijoille, jotka osaavat käsitellä suuria tietoaineistoja (dataa) sekä mallintaa niitä hyödyllisellä tavalla. Sovellusala Datatiede on luonteeltaan pääosin soveltavaa ja sen alaan lukeutuvia menetelmiä sovelletaan aina johonkin tosielämän ongelmaan. Tästä syystä substanssiosaaminen sovellusalalta on datatieteilijälle erityisen tärkeää ja nykypäivänä datatieteilijän rooli onkin pirstaloitunut yhä enemmän eri sovellusalojen datatieteisiin. Tästä huolimatta datatieteilijöiden käyttämät mallinnusmenetelmät ovat usein varsin samanlaisia, sillä ne pohjautuvat edelleen tilastotieteen ja matematiikan teoriapohjaan. Ilman jälkimmäisten riittävää osaamista, liikutaan datatieteen osalta vaarallisilla vesillä! (Ks. oheinen kuva ja keskustelu alla). Datatieteellä ei usein nähdä olevan omaa historiallisen tieteellisen prosessin luomaa teoriapohjaa vaan sen voidaan katsoa olevan kokoelma eri alojen tieteellisiä menetelmiä ja tuloksia, jotka voidaan yhdistää tavalla, jonka “datavallankumous” (ks. kuva 3.2) mahdollistaa ja jotka ovat keskeisessä roolissa dataintensiivisissä sovellutuksissa. Kuvio 3.2: Datavallankumous (Hilbert, M. ja Lopez, P. (2011) The Worlds Technological Capacity to Store, Communicate and Compute Information. Science, 332(6025), 60-65. “Danger zone” Kuvan 3.1 “danger zone” (Duchesnay, 2020) kuvaa tilannetta, jossa ilmiöiden/mallien tilastotieteellinen perusta unohdetaan. Tilastotieteen näkökulman ohittava (laiminlyövä) soveltaja ei aina kykene suhtautumaan kriittisesti muodostuvaa ennustemallia, tai ennustetulosta, kohtaan eikä täten päädy parhaisiin mahdollisiin (tarkimpiin) ennustetuloksiin tilanteessa, jossa jokin toinen malli kuvaisi ilmiötä annettua mallia paremmin. Ko. soveltaja ottaa mallin sekä sen antaman ennustetuloksen annettuna, eikä mieti mistä kyseinen ennustetulos johtuu. Jotta tarkat ennustetulokset toteutuvat jatkossakin (kun uutta aineistoa, dataa, tulee saataville), on ennustajan oleellista huomioida mitkä tekijät johtivat tarkkaan ennustulokseen. Eri menetelmät sopivat eri sovelluskohteisiin. Tilastotieteilijä osaa useimmiten tunnistaa eri sovelluskohteisiin sopivat menetelmät paremmin kuin tietojenkäsittelijä. Vastaavasti tehokkaan/onnistuneen ohjelmointikoodin kirjoittamisessa tilanne on usein toisinpäin. Kuvan lähde: Duchesnay (2020)↩︎ "],["alaluku34.html", "3.4 Tilastotieteen osa-alueet", " 3.4 Tilastotieteen osa-alueet Tilastotiede on saanut alkunsa siitä, että yhteiskunnan modernisoituessa on tarvittu yhä enemmän tietoja erilaisiin hallinnollisiin tarpeisiin. Samalla on syntynyt tarve kehittää menetelmiä joiden avulla tilastojen luotettavuutta on voitu parantaa. Kehitys oli pitkään ns. ongelmasta menetelmään ja tutkimusalojen erilaisuudesta johtuen myös tilastotiede on kehittynyt vastaamaan monipuolisesti erilaisiin menetelmällisiin ongelmiin! Tämä on johtanut osaltaan siihen, että tilastotiede jakautuu moniin osa-alueisiin. Osa-alueita on niin paljon, että alan huiputkaan eivät voi hallita niitä kaikkia! Tästä huolimatta tilastotiede voidaan karkeasti jakaa teoreettiseen ja soveltavaan osa-alueeseen, jotka toimivat alituisessa vuoropuhelussa. Soveltava tilastotiede Soveltava tilastotiede on nimensä mukaisesti teoreettisen tilastotieteen kehittämien menetelmien soveltamista jonkin tutkimusalan empiiriseen ongelmaan. Suurin osa tilastotieteen menetelmistä on alun perin kehitetty jonkin konkreettisen tutkimusongelman innoittamana. Yleisesti ottaen eri tieteenaloilla kohdattavat menetelmäsuuntaukset voidaan jakaa kahteen luokkaan tutkimusaineistojen tyypin perusteella: Kvantitatiivinen eli määrällinen tutkimus on tutkimusta, jossa tutkimusongelma on muotoiltu tarkasti etukäteen ja tutkimuskysymyksiin vastataan käyttäen tilastollisia menetelmiä pyrkien selittämään ja ennustamaan tutkimuksen kohteena olevaa ilmiötä. Täsmällisten ja laskennallisten tilastollisten menetelmien käyttäminen numeeriseen aineistoon on kvantitatiiviselle tutkimukselle ominaisin piirre. Perustuu yleensä satunnaisotokseen (kts. luvut 4, 5 ja 6) ja tutkimusaineisto on tiivistetty numeeriseksi havaintomatriisiksi, jolle oleellinen vaatimus on sen totuudellisuus. Kritiikki: määrällinen tutkimus on (paikoin) sokea tutkittavien ilmiöiden sellaiselle luonteelle, jota ei pystytä kvantifioimaan, eli muuntamaan numeeriseen muotoon. Näihin voidaan katsoa lukeutuvan mm. tunteet, merkitykset ja kokemukset, ellei tutkija keksi niiden numeeriselle mittaamiselle uskottavaa keinoa. Kvalitatiivinen eli laadullinen tutkimus on tutkimusta, jossa tutkimuksen kohteena olevaa ilmiötä ja sen merkitystä sekä tarkoitusta pyritään ymmärtämään kokonaisvaltaisella tavalla. Laadullisessa tutkimuksessa annetaan usein tilaa tutkimuksen kohteena olevien ilmiöiden ja/tai ihmisten näkökulmille, vaikuttimille, kokemuksille ja tuntemuksille. Tutkimusyksikköjen otanta on täten usein harkinnanvaraista. Laadullisessa tutkimuksessa tutkimusongelma muotoutuu tutkimuksen edetessä ja sille tyypillistä on hypoteesittomuus, eli tutkimus on tarkoitus aloittaa mahdollisimman vähin ennakko-oletuksin. Ennakko-oletuksista on kuitenkin mahdotonta täysin irtautua, joten niiden ilmi tuominen esioletuksina tai “tutkimushypoteeseina” eli arvauksina tuloksista on osa tutkimusta. Kritiikkiä: laadullinen tutkimus ei pysty vastaamaan kysymykseen miksi, sillä ilman määrällisiä (numeraalisia) aineistoja ei ilmiöiden välisiä riippuvuuksia kyetä tutkimaan: laadullisessa tutkimuksessa menetetäänkin mahdollisuus tutkia ilmiöiden todellisia syitä. Laadullinen tutkimus nähdään usein vähemmän objektiivisena ja sen otosta koskevia tuloksia ei useinkaan voida yleistää koskemaan perusjoukkoa. Yleisenä menetelmätieteenä tilastotiedettä voidaan (ja myös pitäisi) soveltaa kaikilla reaalimaailmaa tutkivilla tieteenaloilla, joiden tutkimusaineistot voidaan esittää kvantitatiivisessa muodossa. Tilastollisten menetelmien käyttö on siis huomattavan paljon yleisempää määrällisessä kuin laadullisessa tutkimuksessa. Menetelmien soveltamisen tarkoituksena on (voi olla): i) kuvailla ja tiivistää tietoa, jota havaittu aineisto sisältää ii) sovellusalan oman teorian empiirinen testaus tai iii) edellisten pohjalta tehtävä tilastollinen päättely. Deskriptiivisellä eli kuvailevalla tilastotieteellä tarkoitetaan sellaisten menetelmien soveltamista, joiden avulla havaintoaineistosta voidaan esimerkiksi laskea tunnuslukuja, kuvata havaintomuuttujien jakaumia ja visualisoida aineiston generoimaa ilmiötä tai siitä johdettuja tunnuslukuja. Tilastollinen päättely on sen sijaan aineiston tarkasteluun/kuvailuun sekä mallintamiseen perustuvaa päätöksentekoa, jossa kvantitatiiviseen aineistoon kuuluva epävarmuus ja satunnaisuus on otettu huomioon. Keskeinen tilastollisen päättelyn käyttötarkoitus soveltajille on usein teorian ja siihen liitettävien hypoteesien testaaminen, joka voi johtaa joko teorian vahvistumiseen (verifiointiin) tai sen vääräksi osoittamiseen (falsifioimiseen) (ks. luku 2.1). On myös syytä muistaa, että yksi tutkimus ei vielä osoita teoriaa oikeaksi tai vääräksi vaan siihen tarvitaan useita tutkimuksia sekä erilaisia tutkimusasetelmia ja -menetelmiä. Kuvaileva tilastotiede ja tilastollinen päättely kulkevat soveltavassa tilastollisessa tutkimuksessa käsi kädessä. Kuvio 3.3: Soveltava tilastotiede Teoreettinen tilastotiede Teoreettinen tilastotiede kehittää (tilasto)matemaattisia malleja kuvaamaan satunnaisilmiöitä- ja prosesseja, jotka generoivat reaalimaailman ilmiöitä kuvaavia numeerisia tai kvantitatiivisia tietoja, joihin liittyy epävarmuutta ja satunnaisuutta. Teoreettinen tilastotiede luo pohjan tilastollisten menetelmien ymmärtämiselle, soveltamiselle ja kehittämiselle. Ilman riittävää ymmärrystä tilastollisten menetelmien toimintaperiaatteista niiden soveltaja on vaarassa tehdä virhepäätelmiä! (ks. alaluku 3.5 tilastotieteen kritiikistä) Mallit perustuvat todennäköisyyslaskentaan, ja niitä kutsutaan tilastollisiksi malleiksi, stokastisiksi malleiksi tai todennäköisyysmalleiksi. Tilastolliset mallit perustuvat laajalti niin kutsuttuun uskottavuusfunktioon. Se on malli, joka riippuu havaintoaineiston lisäksi yhdestä tai useammasta parametrista. (ks. tarkemmin luku 6) Uskottavuusfunktion arvo kertoo kuinka todennäköisenä voidaan havaittua aineistoa pitää, mikäli sen oletetaan olevan peräisin vastaavasta mallista jollain parametriarvoilla. Uskottavuuspäättelyn perusajatuksena on, että se tai ne parametriarvot, joilla uskottavuusfunktion arvo maksimoituu kuvaa aineiston generoinutta prosessia parhaiten. Aineistoa koskevia hypoteeseja voidaan testata käyttäen uskottavuusfunktion maksimia vastaavaa tilastollista mallia! “Kaikki mallit ovat vääriä, mutta jotkut ovat käyttökelpoisia.” (Box, 1976). Uskottavuusfunktiot perustuvat aina satunnaisilmiöiden mahdollisia arvoja kuvaaviin nk. tiheysfunktioihin tai pistetodennäköisyysfunktioihin. Nämä funktiot kuvaavat jonkin satunnaismuuttujan (satunnaisilmiön) saamien arvojen jakaumaa. Esimerkiksi kolikonheitto on satunnaisilmiö ja sillä on vain kaksi arvoa13 ja kolikonheittoa voidaan kuvata nk. binomijakaumalla, jota merkitään \\(\\text{Bin}(n,p)\\), jossa \\(n\\) on heittojen lukumäärä ja \\(p\\) on kruunan todennäköisyys. Esimerkki: kolikonheitto: Eräs klassinen yksinkertainen todennäköisyyslaskennassa ja tilastotieteessä käytettävä esimerkki käsittelee kolikonheittoa. Kuvitellaan että olemme heittäneet kolikkoa 40 kertaa ja saatu kruuna 40/40 tapauksessa. Kolikonheittoa seuranneet havainnot muodostavat nyt havaintoaineiston, jonka pohjalta voidaan perustellusti kysyä, että onko uskottavaa että kolikonheitto noudataa binomijakaumaa \\(\\text{Bin}(40, 0.5)\\)? Toisin sanoen, kuinka uskottavana voidaan pitää sitä että kyseinen kolikkon on tavallinen, painottamaton kolikko? Kuvio 3.4: Tilastotiede ja todennäköisyys Todennäköisyyslaskenta luo tilastotieteelliselle epävarmuuden mallintamiselle vahvan ja uskottavan matemaattisen perustan. Todennäköisyyslaskentaa opetetaan tarkemmin (tätä kurssia seuraavilla) kursseilla TILM3553 Todennäköisyyslaskennan peruskurssi pääaineopiskelijoille, TILM3568 Todennäköisyyslaskenta sivuaineopiskelijoille ja SMAT5306 Todennäköisyyslaskennan jatkokurssi. Kuvio 3.5: Esimerkki teoreettisesta tilastotieteestä ja tilastollisesta päättelystä. Kolikon kantilleen jäämistä ei tässä lasketa mahdolliseksi tapahtumaksi.↩︎ "],["alaluku35.html", "3.5 Tilastotieteen kritiikkiä", " 3.5 Tilastotieteen kritiikkiä Tilastotieteen rooli tiedeyhteisössä on niin tärkeä että sitä kohtaan on ymmärrettävästi esitetty myös paljon kritiikkiä. Valtaosa kritiikistä kohdistuu joko tilastotieteen matemaattisuuteen tai sitten siinä tarvittaviin oletuksiin, jotka mahdollistavat esimerkiksi hypoteesien testaamisen. Usein kritiikki on aiheetonta ja johtuu sen esittäjän puutteellisesta tilastotieteen ymmärryksestä. Perusteettoman kritiikin esittäminen toista tieteenalaa kohtaa ei kuitenkaan ole vieras ilmiö juuri millään alalla. Tässä alaluvussa käymme läpi yleisimpiä kritiikin muotoja, joita tilastotiedettä kohtaan esitetään ja pyrimme tarjoamaan vastauksia/vastineita silloin kun niitä voidaan antaa. “Yleismaailmallinen” kritiikki Aloitetaan yleismaailmallisella kritiikillä, jota tilastollista tutkimusta vastaan on esitetty: Tilastotieteessä käytettävien tunnuslukujen, kuten keskiarvon, reaalimaailman vastineet ovat joskus mielivaltaisia. Esimerkiksi keskiarvo on ajoittain ongelmallinen tunnusluku, sillä lienee varsin selvää, että keskimääräistä ihmistä ei ole olemassa vaikka tilastotieteessä näitä tunnuslukuja usein lasketaankin. Esimerkiksi puhekielessä yleinen nk. “Keskiarvo-Kalle”, eli 1,8 lapsen vanhempi ja 1,5 auton omistaja on tietenkin täysin kuvitteellinen. Lisäksi joskus kuulee tilastotieteilijöitä kritisoitavan lausumalla “Jos toinen jalka on jääkylmässä vedessä ja toinen kiehuvassa vedessä, niin tilastotieteilijän mielestä ihmisellä on tällöin keskimäärin hyvä olla” Korrelaatio on tunnusluku, joka kuvaa kahden muuttujan välistä riippuvuutta (palaamme tähän tarkemmin luvussa 7). Se ei kuitenkaan kuvaa millään tavoin kausaalisuutta, eli sitä kumpi aiheuttaa kumman, jos kumpikaan.14 Esimerkiksi “jäätelön syönti ja hukkumiskuolemat” -tapauksessa havainnollisesti todetaan jäätelönkulutuksen ja hukkumiskuolemien lukumäärän korreloivan keskenään, mutta taustalla vaikuttava tekijä onkin lämmin kesä, joka vaikuttaa molempiin. Vaikkei näiden esimerkkien oikeellisuutta ole syytä kiistää, niin tilastollisen tiedon arvioinnissa on kuitenkin syytä päästä syvemmälle. Kritiikki matemaattisuutta kohtaan Ehkä merkittävin kritiikki tilastollisia menetelmiä kohtaan kohdistuu kritiikin näkökulmasta perusteettomaan, tai ainakin liian vahvaan, matemaattisuuden tuomaan itsevarmuuteen. Voidaankin siis perustellusti kysyä, että onko tieteellisyys = matemaattisuus? Useat tieteenalat käyttävät tutkimuksessaan edistyneitäkin tilastollisia menetelmiä siitä huolimatta, että tutkijoiden tilastomatemaattinen pohjakoulutus ei välttämättä ole riittävällä tasolla kyseisten menetelmien kokonaisvaltaiseen ymmärtämiseen. Helppokäyttöisistä tilasto-ohjelmistoista on riittävät perustaidot omaaville käyttäjille erittäin paljon hyötyä mutta koneiden ja ohjelmien käytön opettelu ei kuitenkaan ole varsinaista tilastotiedettä (tarvitaan enemmän tilastotieteen opintoja). Laskentatehon ja modernin tietojenkäsittelyteknologian ansiosta monimutkaisiakin tilastollisia analyysejä on kuitenkin mahdollista tehdä vaikka tutkijalla olisi tilastotieteestä vain perustiedot, jos sitäkään. Pahimmillaan tämä saattaa johtaa siihen, että analyyseja tehdään ymmärtämättä mitä itse asiassa ollaan tekemässä. Tilastollisten analyysien hyödyllisyyden ja järkevyyden ehtona on kuitenkin käytettävien menetelmien, aineiston ja tutkittavan ilmiön pintaa syvemmälle ulottuva tuntemus. Käytettävien tilastollisten menetelmien oletukset on osattava ottaa huomioon ja toisaalta odottamattomien tulosten syyt on pystyttävä jäljittämään. Teknistä esitystä käyttävää tutkijaa saatetaan pitää erityisen uskottavana, koska hän kykenee käyttämään vaikeita menetelmiä. Tästä huolimatta tutkimusongelma ei saisi päästä unohtumaan. Tutkijan tulisikin varmistua siitä, että käytettävät menetelmät todella vastaavat asetettuihin tutkimuskysymyksiin ja että tutkimusongelma on ratkaistavissa käytettävillä menetelmillä. Tekninen esitys ei takaa onnistunutta tilastollista tutkimusta eri näkökulmista katsoen. Monet tilastolliset menetelmät ovat vaikeita ja vaativat soveltajiltaan paljon. Lisäksi on hyvä muistaa, että käytettävien menetelmien lähtökohdat ja oletukset eivät matemaattisuudestaan huolimatta ole välttämättä neutraaleja! Kaikkia tieteentekijöitä ei voida velvoittaa opiskelemaan edistynyttä abstraktia tilastotieteen teoriaa (tilastomatematiikkaa), mutta menetelmien oikeaoppinen käyttö kuitenkin vaatii riittävää ymmärrystä. Kritiikki yksinkertaistuksia kohtaan Edellisiä kohtia yleisemmin tilastotiedettä on kritisoitu siitä, että se ei kykene riittävällä tasolla huomioimaan reaalimaailman kompleksisuutta. Merkittävässä osassa tilastollisia analyyseja lähtökohtana on usko “todellisen” maailman ja näin ollen aineistoa generoivien mekanismien olemassaoloon. Tätä saatetaan usein pitää kuitenkin kyseenalaisena: voiko “tosielämän stokastiikasta” muka todella löytyä säännönmukaisuuksia? Tämä kysymys on kuitenkin pitkälti tieteenfilosofinen ja palautuu lopulta sovellusalaan sekä tutkimusongelmaan ja -kysymykseen: tilastollisten menetelmien toimivuutta voidaan helposti testata esimerkiksi simulaatiokokeilla. Tilastotiedettä on myös kritisoitu sen “sokeudesta” sosiaaliseen vuorovaikutukseen liittyviin subjektiivisiin kokemuksiin kuten tunteisiin, kokemuksiin ja ei-numeeriisiin havaintoihin. Tämä kritiikki ei kuitenkaan suoranaisesti ole tilastotieteen kritiikkiä, vaan jälleen sovellusalakohtainen ja erityisesti tutkimuskysymyksen asettelua koskeva ongelma. Tuntemuksia ja kokemuksia voidaan hyvin testata tilastollisin menetelmin, mikäli tutkija osaa uskottavasti määritellä niille numeerisen mittauksen kriteeristöt! Tämä on kuitenkin vaikeaa, sillä aivan kaikkea ei voida kvantifioida: kirjoitetun tekstin tai sosiaalisten merkitysten tulkinnan sekä elämysten kuten musiikin ja taiteen aiheuttamien mielikuvien ja tunteiden voidaan perustellusti nähdä olevan hyvin haastavia kvantifioida. Näiden aiheiden tulkinta, ymmärtäminen ja tutkiminen ulottuu kvantitatiivisen tutkimuksen ulkopuolelle. Mikäli tutkittavasta ilmiöstä pystyy kvantitatiivisilla mittauksilla saada relevanttia tietoa, tulisi aineiston analyysin apuna joka tapauksessa aina käyttää tilastollisia menetelmiä! Vaikka kvantitatiivisia aineistoja ei voi pitää objektiivisina faktoina asioiden tilasta, se ei tarkoita, etteivätkö tulokset voisi olla käyttökelpoisia. Temppukokoelmakritiikki Eräs ehkä osin implisiittinen kritiikki tilastotiedettä kohtaan on sen pitäminen nk. “temppukokoelmana”. Tilastotieteen voi nähdä koostuvan numeeristen tietojen jalostamisen menetelmistä. Tämä näkemys, joka on usein tahaton, pelkistää tilastotieteen vain menetelmäkokoelmaksi, vailla omaa teoriaa. Eri tutkimusalojen empiirisessä työssä (liian) usein vain kerätään aineisto ja vasta sitten mietitään mitä sillä voitaisiin tehdä. Usein apuun haetaan tilastotieteilijä, jonka odotetaan loihtivan (tilastollisen) ratkaisun ongelmaan kuin ongelmaan. Joskus tämä toki onnistuukin, mutta useimmiten ei. Tilastotiede ei siis ole “työkalupakki”, josta valitsemalla oikeanlaisen menetelmän voi vastata mihin tahansa tutkimuskysymykseen! Tilastolliset menetelmät tulee ymmärtää ja niitä tulee soveltaa kaikissa soveltavan tutkimuksen vaiheissa, jotta tutkimusongelmaan kyetään vastaamaan eikä turhaa työtä tule tehdyksi. Karkeasti luokitellen tilastotieteilijät kehittävät menetelmiä, joita soveltajat käyttävät. Soveltavia tilastotieteilijöitä löytyy kuitenkin yhä kiihtyvissä määrin! Erityisesti eri rajatieteiden alueilla, kuten alaluvussa 3.6 lyhyesti esitellään. Tilastotieteen väärinkäyttö Tilastotiedettä on myös mahdollista käyttää väärin monin eri tavoin, joka edelleen altistaa koko tieteenalan (perusteettomalle) kritiikille! Tilastoja ja tilastotiedettä käytetään paljon väärin, mutta tämä on usein tahatonta (esim. puutteellisesta koulutuksesta johtuvaa). Joskus kuitenkin näkee tarkoituksellista tilastojen vääristelyä tai tahallista tilastollisten menetelmien väärinkäyttöä! Kansalaisten tiedelukutaidon ja tilastollisten menetelmien tuntemuksen merkitys on kasvanut viime vuosikymmeninä ja kasvanee jatkossa yhä, kun esimerkiksi erilaiset “vaihtoehtotieteet” ovat nousseet suositummiksi. Tilastotieteen ymmärrys auttaa itse kutakin tunnistamaan virheellisiä tai puutteellisin tiedoin tehtyjä päätelmiä ja täten helpottaa tietoyhteiskunnassa toimimista ja kriittistä ajattelua! Yleisiä tilastollisten menetelmien väärinkäyttötapoja ovat esimerkiksi seuraavat: “Kolmannen tyypin virhe”: kun tilastollisia menetelmiä käyttämällä saadaan oikeita vastauksia, mutta vääriin kysymyksiin! Esimerkiksi jos tutkija ei täysin ymmärrä minkälaisia vastauksia käytettävissä olevasta aineistosta ja valitulla menetelmällä voidaan saada, voi hän syyllistyä kolmannen tyypin virheeseen. Tällöin voi nimittäin käydä niin, että hän tulkitsee tilastolliset testit täysin oikein, mutta luulee väärin niiden vastaavaan eri kysymykseen kuin on esitetty. Black-box ilmiö: saadaan ehkä oikeita vastauksia, mutta ei tiedetä miksi ja mihin kysymyksiin. Totaalinen tilastollisen päättelyn osaamattomuus saattaa johtaa tutkijan täysin väärille urille ja esimerkiksi jokseenkin epäoleelliseen tekniseen näpertelyyn monimutkaisten mallien kanssa. Esimerkki: Kolmannen tyypin virhe Oletetaan että haluat tutkia onko kahden eri ikäryhmän ihmisten pituuksissa eroja ja sinulla on käytettävissä edustava otos molempien ikäluokkien edustajista. Päätät tutkia yksisuuntaisesti onko toisen ryhmän, ryhmän A, keskipituus pienempi kuin ryhmän B. Testitulos osoittaa, että voit hylätä nollahypoteesin, jonka mukaan ryhmien keskipituus olisi sama. Kolmannen tyypin virhe syntyy silloin, jos tosiasiallisesti testin hylkääminen johtui siitä, että ryhmän A keskipituus olikin suurempi kuin ryhmän B keskipituus, mutta tätä et testin tuloksen perusteella voi tietää! Tyler Vigen on kerännyt verkkosivuilleen (ks. linkki) mitä moninaisimpia esimerkkejä kahdenvälisistä nk. näennäisistä korrelaatioista.↩︎ "],["alaluku36.html", "3.6 Tilastotieteen sovellusaloja ja “rajatieteitä”", " 3.6 Tilastotieteen sovellusaloja ja “rajatieteitä” Yleisenä menetelmätieteenä tilastotiedettä sovelletaan useilla eri tieteenaloilla. Jokaisella sovellusalalla on oma erillinen teoriapohjansa sekä empiiriset käytänteet, joten substanssitietous on sovellettaessa erityisen tärkeää. Huolimatta vaihtelevista empiirisistä käytännöistä sovellusmenetelmän taustalla on (lähes aina) kuitenkin tilastotieteen alalla kehitetty menetelmä. Sovellusaloilla ongelmanratkaisussa yhdistetäänkin metodiseen osaamiseen välttämättä myös substanssitietoutta. Tämän myötä soveltavan tilastollisen tutkimuksen kenttä on laaja ja rikas. Osa näistä sovelluskentistä on kehittynyt vahvassa yhteisvaikutuksessa tilastotieteen ja lähitieteiden (viime aikoina erityisesti koneoppimisen) yhteydessä. Usein on pystyttävä arvioimaan ongelmanasettelun ja tulosten tarkoituksenmukaisuutta ja pyrkiä välttymään siltä että tutkijan tieteelliset ja yhteisölliset sitoumukset heijastuisivat tutkimuksen kulkuun. Tilastotieteen pääaineopiskelun osalta substanssitietous saavutetaan usein sivuaineopintojen perusteella. Vastaavasti toisinpäin muiden aineiden pääaineopiskelijoiden kohdalla, jolloin tilastotiede voi yhtä hyvin toimia (laajalti opiskeltuna) vahvana sivuaineena. Jokaisella tieteenalalla, jonka tutkimusaineistot voidaan esittää numeerisessa tai kvantitatiivisessa muodossa voi soveltaa/voisi soveltaa/pitäisi soveltaa tilastollisia menetelmiä sekä tutkimusaineistoja kerättäessä että niitä analysoitaessa. Siten jokainen empiirisen tutkimuksen havaintoaineisto on tilastollisen tutkimuksen mahdollinen kohde. Esim. kokeellinen tutkimus käyttää apunaan tilastollisia menetelmiä. Koska tilastotieteellä on sovelluksensa miltei kaikilta tieteenhaaroilla, on syntynyt nk. “rajatieteitä”: Sovellusaloja, joilla tilastotieteen soveltaminen on muodostunut omaksi tutkimuskohteekseen/tieteenlajikseen (ks. linkit): Psykologia: psykometriikka, Sosiaalitieteet: sosiometria, Taloustiede: ekonometria, Kemia: kemometria, Bio- ja lääketiede: biometria, Epidemiologia, Soveltavan matematiikan tutkimusaloja, jotka ovat osaltaan päällekkäisiä tilastotieteen kanssa Informaatioteoria, Matemaattinen tilastotiede, Todennäkäsyyslaskenta, Operaatioanalyysi Tietojenkäsittelytieteen alaan (osittain) lukeutuvia tutkimusaloja Laskennalliset menetelmät, Data mining, Knowledge discovery, Hahmontunnistus, Tekoäly, Koneoppiminen Ja paljon muita! "],["luvun-3-yhteenveto-keskeisiä-termejä-ja-kokonaisuuksia..html", "3.7 Luvun 3 yhteenveto, keskeisiä termejä ja kokonaisuuksia.", " 3.7 Luvun 3 yhteenveto, keskeisiä termejä ja kokonaisuuksia. Tilastotieteen perustermejä: - Populaatio - Tilastoyksikkö ja tilastollinen muuttuja - Havainto - Havaintoaineisto eli data Mitä tilastotiede on ja mitä se ei ole? - Tilastotieteen suhde lähitieteisiin, kuten matematiikkaan, tietojenkäsittelytieteeseen ja datatieteeseen. Tilastotieteen osa-alueet - Soveltava tilastotiede (ml. kvantitatiivinen ja kvalitatiivinen tutkimus) - Teoreettinen tilastotiede (tilastollisen mallin ajatus ja merkitys) Tilastotieteen sovellusalat ja “rajatieteet” (ks. tarkemmin luentomoniste ja sieltä löytyvät linkit!) Tilastotieteen kritiikki "],["luku4.html", "Luku 4 Sattuma ja satunnaisuus tilastotieteessä", " Luku 4 Sattuma ja satunnaisuus tilastotieteessä Kuvio 4.1: Hauska kuva satunnaisuudesta. Tässä luvussa pohdimme sattuman ja satunnaisuuden roolia tilastotieteessä ja tieteessä ylipäätään. Satunnaisuudella tarkoitetaan yleensä säännönmukaisuuden puuttumista ja ennustamattomuutta ja kenties juuri siksi sitä voidaan pitää yhtenä maailman vaikuttavimmista ilmiöistä. Jokainen haluaisi tietää mitä tuleman pitää ja siksi sattuma tekee elämästä mielenkiintoista: se vaikuttaa ja muokkaa niin meitä itseämme kuin ympäröivää maailmaa mitä merkityksellisimmin tavoin - joskus jopa vasten tahtoamme ja usein vailla täyttä ymmärtystämme! Ihmisen oma kokemus on kuitenkin altis kaikenlaisille virhepäätelmille, joita kutsutaan myös kognitiivisiksi vinoumiksi. Haluamme löytää systematiikkaa ja tarkoitusta kaaoksesta sekä merkityksiä ja syy-seuraussuhteita sellaisista tapahtumista, jotka kuuluvat normaalivaihtelun piiriin. Tällaisissa tilanteissa usein tilastollinen tarkastelu paljastaakin ilmiön todellisen, alkuperäisestä kuvitelmasta poikkeavan luonteen. Erottaakseen systemaattinen vaihtelu satunnaisesta ja ymmärtääkseen oikeasti merkityksellisiä syy-seuraussuhteita, satunnaisuutta on välttämätöntä ymmärtää. Tämä välttämättömyys pätee erityisesti tiedeyhteisön jäseniin, jotka pyrkivät tutkimaan ympäröivän maailman satunnaisia ilmiöitä. Tilastotiede perustuu satunnaisilmiöiden ja satunnaisen aineiston tutkimiseen, joten sen ymmärtäminen on keskeisessä roolissa niin tilastotieteen kuin muidenkin tieteiden sekä lopulta maailman ymmärtämisessä. "],["alaluku41.html", "4.1 Satunnaisilmiöt ja satunnaismuuttujat tilastotieteessä", " 4.1 Satunnaisilmiöt ja satunnaismuuttujat tilastotieteessä Edellisestä luvusta muistamme, että tilastotieteellisen tutkimuksen kohteena on aina jokin tilastoyksikköjen tutkimusmuuttujista koostuva havaintoaineisto, jonka pohjalta tehdään päätelmiä perusjoukosta/populaatiosta. Nämä tilastolliset muuttujat tulkitaan satunnaisiksi, ja täten tilastollisen tutkimuksen tavoite on tutkia satunnaisilmiötä, joka on generoinut nämä havaitut eli toteutuneet arvot. Yksi tilastotieteen olennainen tehtävä onkin kehittää tilastollisia malleja, joiden avulla satunnaisilmiöitä voidaan kuvata, selittää ja ennustaa. Tilastollisen mallin satunnaisten piirteiden kuvaus perustuu todennäköisyyslaskentaan. Satunnaisilmiö Reaalimaailman ilmiö on satunnaisilmiö, jos seuraavat ehdot pätevät: Ilmiöllä on useita erilaisia tulosvaihtoehtoja. Sattuma määrää mikä tulosvaihtoehdoista toteutuu, eli yksittäistä tulosta ei voida tietää etukäteen. Vaikka tulos vaihtelee ilmiön toistuessa satunnaisesti, käyttäytyy tulosvaihtoehtojen suhteellisten osuuksien jakauma tilastollisesti stabiilisti ilmiön toistokertojen lukumäärän kasvaessa. Tilastollisella stabiiliudella tarkoitetaan sitä, että on mahdollista arvioida kuinka todennäköisiä erilaiset tapahtumat, eli satunnaisilmiön tulosvaihtoehdot ovat. Toisin sanoen satunnaisilmiön tulosvaihtoehtoihin on liityttävä säännönmukaisuutta, jonka on tultava esille ilmiön toistuessa. Esimerkkejä satunnaisilmiöistä Helpoin esimerkki on uhkapelit, kuten kortti- ja noppapelit, arpajaiset, lotto tai ruletti: näitä käytetäänkin usein todennäköisyyslaskennan peruskursseilla satunnaisilmiöiden esittelyyn. Lukion biologian tunneilta muistetaan, että perinnöllisyyskin on osaltaan sattumaa: se määrää kummalta vanhemmalta perittävä geenikopio on peräisin. Vastaavasti populaatiotasolla eri ominaisuuksien jakautuminen yksilöiden ja populaatioiden välillä on satunnaista. Populaatiotaso voi tässä tarkoittaa esimerkiksi erilaisten eliöiden eri alueilla eläviä populaatioita, joiden välisiä eroja pyritään tutkimaan ja selittämään. Vastaavasti ihmisten, ihmisryhmien ja ihmisten muodostamien organisaatioiden sisäisessä ja välisessä käyttäytymisessä on useita satunnaisia elementtejä. Jopa deterministiseen toimintaperiaatteeseen tähtäävissä tehdastuotannossa käy satunnaisia virheitä tuotteiden valmistusprosesseissa, jotka ilmenevät esimerkiksi viallisina tuotteina. Vastaavasti luonnontieteellisiin mittauksiin liittyy mittausvirheitä, jotka kuuluvat satunnaisvaihtelun piiriin. Esimerkiksi varhaisissa valonnopeusmittauksissa mittausvirheet saattoivat olla suuriakin! Myös kvanttimekaniikan ja hiukkasfysiikan tutkimat ilmiöt ovat perusluonteeltaan satunnaisia. Satunnaismuuttujat Tilastollista vaihtelua ilmentävät tilastolliset muuttujat tulkitaan satunnaismuuttujiksi ja havainnot (havaintoarvot) voidaan näin ollen tulkita näiden satunnaismuuttujien realisoituneiksi arvoiksi. Tällöin tilastollisen tutkimuksen kohteena on nämä havainnot generoinut satunnaisilmiö. Satunnaismuuttuja siis kuvaa tarkasteltavan mitattavan ominaisuuden (satunnais)vaihtelua tutkimuksen kohteiden, eli tilastoyksiköiden joukossa. Mitattavan ominaisuuden mahdolliset arvot määräävät satunnaismuuttujan luonteen. Yleisesti satunnaismuuttujat jaetaan kahteen luokkaan: jatkuviin ja diskreetteihin. Satunnaismuuttujan todennäköisyysjakauma, määrää erilaisten tulosvaihtoehtojen todennäköisyyden ja mahdollistaa täten tilastollisen analyysin ja päättelyn. Satunnaisuus eroaa mielivaltaisesta prosessista siinä, että satunnaista ilmiötä voidaan kuvata jollakin tilastollisella lailla kun taas mielivaltaista prosessia ei. Satunnaismuuttuja Satunnaismuuttuja (usein lyhyesti sm., englanniksi random variable, merkitään esim. \\(Y\\), ja kutsutaan ajoittain myös stokastiseksi muuttujaksi) on todennäköisyyslaskennan peruskäsite, jolla tarkoitetaan satunnaisilmiön määräämää lukua. Satunnaismuuttujan \\(Y\\) realisoituvaa arvoa \\(y\\) kutsutaan realisaatioksi tai toteumaksi. Tilastollinen aineisto muodostuu useiden satunnaismuuttujien (tilastoyksiköiden tutkimusmuuttujien) realisoituneista arvoista. Realisoituneiden arvojen vaihtelua tilastoyksiköiden välillä kutsutaan satunnaisvaihteluksi. Jatkuvat ja diskreetit satunnaismuuttujat Satunnaismuuttuja \\(Y\\) on jatkuva, jos se voi saada ylinumeroituvan määrän arvoja tai ts. minkä tahansa arvon joltain väliltä, kuten tyypillisesti minkä tahansa arvon joltain reaalilukuväliltä. Satunnaismuuttuja \\(Y\\) on diskreetti, jos se voi saada vain joitain mahdollisia arvoja (vain yksittäisiä, äärellisen tai numeroituvasti äärettömän määrän, arvoja). Yksinkertaisimmillaan diskreetti satunnaismuuttuja \\(Y\\) on kaksiarvoinen (binäärinen), jolloin sen mahdollisia arvoja tyypillisesti merkitään \\(y=0\\) tai \\(y=1\\). Esimerkki: satunnaismuuttuja Ihmisen pituutta voidaan pitää (ennen mittaukseen tulemista) satunnaismuuttujana \\(Y\\) ja lopullista pituutta täten pituuden realisaationa \\(y\\). Yleensä pituutta kohdellaan jatkuvana muuttujana senttimetreissä. Mikäli kuitenkin määritetään toteumaksi jonkin pituuden raja-arvon, esimerkiksi 170 cm, ylittävä pituus, on kyseessä kaksiarvoinen (binäärinen) muuttuja (pituus on joko yli tai alle 170 cm). Muuttujat voidaan luokitella myös kvalitatiivisiin ja kvantitatiivisiin muuttujiin (ks. @ref{alaluku53}. Kvalitatiivisiin muuttujiin liittyy luokittelu- tai järjestysasteikko Kvantitatiivisiin muuttujiin välimatka- ja suhdeasteikko. Tilastolliset menetelmät perustuvat todennäköisyyslaskennan15 tuloksiin ja tarjoavat keinon hallita satunnaisuuden aiheuttamaa epävarmuutta sekä tavan erottaa systemaattinen ja satunnainen vaihtelu, eli signaali ja kohina, toisistaan. Tilastollisen aineiston tilastollisella mallilla tarkoitetaan täten niiden satunnaismuuttujien todennäköisyysjakaumaa, jonka ajatellaan generoineen havainnot. Yksinkertaisimmillaan esimerkiksi yksinkertaiseen satunnaisotantaan takaisinpanolla perustuva satunnaismalli (palaamme tähän otantaa käsittelevässä luvussa 5). Satunnaisuus perustuu siihen, että satunnaismuuttujien toteutuvat arvot (ja niistä lasketut tunnusluvut kuten keskiarvo) vaihtelevat satunnaisesti otoksesta toiseen. Todennäköisyyslaskennan ja tilastotieteen tehtävä on tuottaa tilastollisia malleja satunnaisilmiöissä havaittavalle tilastolliselle stabiliteetille. Todennäköisyyslaskentaa käsitellään välillisesti tulevissa luvuissa mutta varsinaisesti tarkemmin 2. periodin kurssilla TILM3553 Todennäköisyyslaskennan peruskurssi ja (erityisesti sivuaineopiskelijoille) TILM3568 Todennäköisyyslaskenta sivuaineopiskelijoille.↩︎ "],["alaluku42.html", "4.2 Satunnaisuus ja todennäköisyydet", " 4.2 Satunnaisuus ja todennäköisyydet Tilastotieteessä tutkimusaineiston keräämistä voidaan pitää hyvänä esimerkkinä satunnaisilmiöstä. Voimme ajatella, että tilastollisen tutkimuksen kohteet on aina valittu arpomalla. Arvonta on mainio esimerkki satunnaisilmiöstä, sillä siihen liittyy aina ennustamattomuutta: vaikka yksittäisen arvonnan tulosta ei voi tietää etukäteen, noudattaa se kuitenkin todennäköisyyden lakeja. Koska arvonnan tulos vaihtelee satunnaisesti arvontakerrasta toiseen, myös tutkimuksen kohteita kuvaavat tiedot vaihtelevat satunnaisesti arvontakerrasta toiseen. Tutkimuksen kohteita kuvaavien tietojen käyttäytymisessä havaitaan kuitenkin arvontaa toistettaessa juuri sitä säännönmukaisuutta, jota kutsutaan tilastolliseksi stabiliteetiksi. Tämä säännönmukaisuus on tilastollisen tutkimuksen kohde. Esimerkkejä tilastollisten aineistojen keräämisen menetelmistä, jotka perustuvat arvontaan: Satunnaistetut kokeet: Kokeellisessa tutkimuksessa tavoitteena on vertailla erilaisten käsittelyiden vaikutuksia kokeen kohteisiin. Erilaisten virhelähteiden kontrolloimiseksi käsittelyt on syytä arpoa kohteille. Satunnaisotanta: Otannalla16 tarkoitetaan laveasti tutkimusaineistojen keräämisen menetelmiä. Erilaisten virhelähteiden kontrolloimiseksi tutkimuksen kohteet on syytä valita arpomalla. (Ks. Luku 5) Kerätyn (tai havaitun) aineiston pohjalta tehdään päätelmiä sen generoineesta satunnaisilmiöstä esimerkiksi testaamalla erilaisia siihen liittyviä hypoteeseja. Tilastotiede voidaan jakaa kahteen merkittävään paradigmaan sen mukaan, miten tilastolliseen päättelyyn, ml. hypoteeseihin ja niiden testaamiseen, suhtaudutaan. Näitä ovat klassinen eli frekventistinen tilastotiede sekä Bayesilainen tilastotiede. Tarkastellaan seuraavaksi minkälaisia eroja ja yhtäläisyyksiä näiden koulukuntien välillä on. Frekventistinen tilastotiede Klassisessa eli frekventistisessä tilastotieteessä ajatellaan että hypoteesien testaaminen tulee perustua yksinomaan havaittuun aineistoon ja siihen liitettävään tilastolliseen malliin. Nimi “frekventistinen” juontuu siitä, että tilastollisen mallin perustana oleva todennäköisyysjakauma määrittää satunnaismuuttujan mahdollisten arvojen todennäköisyydeksi niiden suhteellisen osuuden äärettömästä määrästä realisaatioita, ts. niiden suhteellisen frekvenssin. Klassisessa tilastotieteessä havaittuun aineistoon sovitetaan tilastollinen malli, joka vastaa saatua aineistoa parhaiten. Tämä tilastollinen malli voidaan (useimmiten) perustaa nk. uskottavuusfunktioon, joka on aineiston sekä yhden tai useamman parametrin funktio ja joka saavuttaa suurimman arvonsa nk. “suurimman uskottavuuden pisteessä”. Uskottavuusfunktio kertoo kuinka todennäköisenä havaittua aineistoa voidaan pitää, mikäli sen oletetaan olevan peräisin vastaavasta mallista jollain parametriarvolla. Täten ne parametriarvot, joilla uskottavuusfunktion arvo maksimoituu, kuvaavat aineiston generoimaa prosessia parhaiten, annettuna malli- eli jakaumaoletus. Uskottavuusfunktioista, tilastollisten mallien estimoinnnista ja parametreista lisää seuraavassa alaluvussa sekä luvussa 6. Perusjoukkoa koskevia hypoteeseja testataan tilastollisen mallin avulla: havaittu aineisto määrittää uskottavuusfunktion perusteella sellaiset hypoteesit, jotka jäävät joko voimaan tai tulevat hylätyiksi. Klassisessa tilastotieteessä hypoteesien testaus perustuu siis vain aineistoon eli tilastollinen päättely on induktiivista: aineiston avulla otosta koskeva päätelmä voidaan yleistää koskemaan perusjoukkoa. Toki kaikki päättely on alisteista tehdyille oletuksille koskien käytettävää tilastollista mallia. Bayesilainen tilastotiede Bayesilainen tilastotiede on tilastotieteen toinen suuri paradigma ja on saanut nimensä englantilaiselta harrastelijamatemaatikko ja presbyteeripappi Thomas Bayesilta, jota pidetään Bayesilaisen tilastotieteen isänä. Bayesilainen tilastotiede ulottaa todennäköisyyskäsityksen, eli tn-jakauman, myös aineistoa koskevien hypoteesien puolelle: kuinka todennäköisenä jotain hypoteesia voidaan pitää jo ennen tutkimusaineiston keräämistä? Myös Bayesilaisessa tilastotieteessä hyödynnetään uskottavuusfunktiota, mutta hypoteesien testaus ei perustu niinkään frekventistiseen ajatukseen todennäköisyyksistä suhteellisina osuuksina äärettömässä sarjassa. Bayesilaiset perustavat sen sijaan hypoteesien testaamisen tutkimuskysymystä koskevien ennakkokäsitysten päivittämiselle sen jälkeen, kun aineisto on havaittu. Nämä ennakkokäsitykset voidaan kuvata todennäköisyysjakaumana, priorijakaumana, jota päivitetään ns. posteriorijakaumaksi kun aineisto havaitaan. Näin päättely perustuu priorijakauman ja aineiston uskottavuusfunktion väliselle kompromissille! Ajatusta ennakkokäsityksistä todennäköisyyksinä käytetään niin Bayesilaisen tilastotieteen kritiikkinä kuin puolustuksena. Lopulta olemme kaikki Bayesilaisia: jokaisella on sisäisiä ennakkokäsityksiään, myös tutkijoilla! Nämä ennakkokäsitykset voivat perustua esimerkiksi aiempaan tutkittuun tietoon, mutta myös uskomuksiin. Prioritiedon hyödyntäminen tilastollisessa tutkimuksessa on usein perusteltua. Bayesilaista tilastotiedettä tarkastellaan tarkemmin esimerkiksi kursseilla TILM3577 Bayes-päättely sekä TILM3601 Bayes-laskenta.  Erityisesti erilaisten otantamenetelmien yhteydessä, joita tarkastellaan tarkemmin luvussa 5.↩︎ "],["alaluku43.html", "4.3 Tilastolliset mallit, jakaumat ja parametrit", " 4.3 Tilastolliset mallit, jakaumat ja parametrit Tilastolliset mallit perustuvat satunnaismuuttujan mahdollisten tulosvaihtoehtojen todennäköisyyksiä kuvaavalle todennäköisyysjakaumalle, joka määrää millä todennäköisyydellä satunnaismuuttuja saa erilaisia arvoja. Kuten aiemmin todettiin, satunnaismuuttujat jaetaan kahteen luokkaan: diskreetteihin ja jatkuviin. Toisaalta ajoittain tietyn suureen/ilmiön mallinnuksessa voidaan perustellusti käyttää molempiin luokkiin kuuluvien satunnaismuuttuja- ja tilastollisen mallityypin vaihtoehtoja. Esimerkki: Esimerkiksi COVID19-tartuntatapausten lukumäärä Suomessa on periaatteessa diskreetti satunnaismuuttuja, joka saa yksittäisen (kokonaisluku)arvon joka kuukausi, mutta käytännössä lukumäärät ovat tässä tapauksessa sen verran suuria, että niitä mallinnetaan tyypillisesti jatkuva-arvoisena muuttujana. Vastaavasti esimerkiksi potilaan jonotusaika päivystyksessä voi periaatteessa saada minkä tahansa arvon tietyltä reaalilukuväliltä (\\([0,\\infty)\\), ts. mikä vain positiivinen arvo) ja tällöin käytettäisiin jatkuviin sm:jiin perustuvia tilastollisia menetelmiä. Satunnaismuuttujan mahdolliset arvot määrääväät myös mahdollisen todennäköisyysjakauman ja täten myös käytettävän tilastollisen mallin. Diskreetin satunnaismuuttujan jakauma voidaan usein esittää taulukkomuodossa. Eri arvojen todennäköisyydet muodostavat kyseisen satunnaismuuttujan todennäköisyysjakauman, pistetodennäköisyysfunktion, jota voidaan havainnollistaa esimerkiksi pylväsdiagrammilla. Jatkuvan satunnaismuuttujan \\(Y\\) arvot muodostavat jonkin reaaliakselin välin, joka sisältää äärettömän määrän lukuja. Tämän vuoksi jatkuvan satunnaismuuttujan jakauman esittäminen taulukon kautta ei ole luontevaa, vaan jakauma esitetään yleensä satunnaismuuttujan tiheysfunktion avulla. Pistetodennäköisyys- ja tiheysfunktiot siis määräävät satunnaismuuttujan mahdollisille arvoille todennäköisyydet väliltä \\([0,1]\\) ja näin voidaan arvioida havaitun aineiston uskottavuutta ja testata siihen liitettäviä hypoteeseja suhteessa estimoituun suurimman uskottavuuden estimaattiin. Tilastolliset mallit approksimoivat “todellista” aineiston generoinutta ilmiötä. Tilastolliset mallit riippuvat parametreista ja keskeinen oletus erityisesti klassisessa tilastotieteessä on, että aineiston generoinutta satunnaisilmiötä kuvaa jokin vakioinen mutta tuntematon parametriarvo (tai niiden joukko). Kuviossa 4.2 on kuvattu Poisson-jakauman sovelluskohteita ja sen pistetodennäköisyysfunktion muotoa eri parametrin \\(\\lambda\\) arvoilla. Poisson-jakaumaa esitellään tarkemmin alaluvussa 4.5. Kuvio 4.2: Esimerkki: Poisson-jakauman sovelluskohteita ja sen pistetodennäköisyysfunktio eri parametrin \\(\\lambda\\) arvoilla. Parametrien estimointi ja niiden testaus Satunnaisilmiötä kuvaava tilastollinen malli perustuu siis johonkin parametriseen todennäköisyysjakaumaan, joka yhdessä havaintojen kanssa määrittää uskottavuusfunktion. Aineistoa kuvaavan tilastollisen mallin uskottavuus pyritään maksimoimaan, mikä tarkoittaa valitun todennäköisyysjakauman sovittamista havaintoaineistoon mahdollisimman hyvin. Tässä nk. “suurimman uskottavuuden estimoinnissa” aineiston generoiman (oletetun) todennäköisyysjakauman parametriarvot estimoidaan (eli arvioidaan) käytettävän otoksen/aineiston avulla. Perusjoukkoa parhaiten kuvaavan (eli “aineiston generoineen”) parametrin arvo pyritään siis estimoimaan aineiston perusteella. Parametrien estimoinnin lisäksi usein testataan parametreja koskevia oletuksia (eli hypoteeseja). Estimointi ja testaus ovat tilastolliseen tutkimukseen liittyvän tilastollisen päättelyn keskeisiä välineitä, joiden avulla tutkittavasta ilmiöstä pyritään tekemään johtopäätöksiä siitä kerätyn havaintoaineiston perusteella. Estimoitujen parametrien testaus voi vastata esimerkiksi seuraavanlaisiin kysymyksiin: Onko suomalaisten miesten keskipituus 180 cm? Vaikuttaako yliopistokoulutus tulevaisuuden ansioihin? Auttaako tietty lääkeaine jonkin sairauden hoidossa? Voiko osakemarkkinoiden tuottoja ennustaa? Parametrien testaus on osa tilastollista päättelyä, johon palataan tarkemmin luvussa 6 "],["alaluku44.html", "4.4 Odotusarvo ja varianssi", " 4.4 Odotusarvo ja varianssi Satunnaismuuttujan todennäköisyysjakauman tietoa voidaan tiivistää tunnuslukuihin, joista keskeisimpiä ovat odotusarvo, varianssi ja keskihajonta. Odotusarvo Satunnaismuuttujan \\(Y\\) odotusarvo \\(\\text{E}(Y)\\) kuvaa satunnaismuuttujan odotettavissa olevaa arvoa. Muodostamalla satunnaiskokeen tulosten painotettu keskiarvo, jossa kunkin tuloksen painona on vastaavan tapauksen todennäköisyys, niin saatua arvoa sanotaan odotusarvoksi \\(\\text{E}(Y)\\). Odotusarvo kuvaa jakauman painopistettä. Merkinnän \\(\\text{E}(Y)\\) käyttö juontaa juurensa englannin kielen sanoihin “odotus”, expectation, ja “odotusarvo”, expected value. Esimerkki: Odotusarvo Perinteikäs esimerkki odotusarvosta on tavallisen kuusitahoisen nopan silmäluvun odotusarvo. Nopanheitto on diskreetti satunnaisilmiö ja tavallisen painottamattoman nopan tapauksessa jokaisen silmäluvun todennäköisyys on yhtä suuri. Merkitään nopan silmälukua (sm) \\(Y\\) ja sen realisaatiota \\(y\\). Nopan silmäluvun realisaatioiden mahdolliset arvot ovat \\(Y = \\{1,2,3,4,5,6\\}\\) ja niiden todennäköisyydet ovat \\(P(Y=y) = \\frac{1}{6}\\). Nopanheiton silmäluvun odotusarvo määritetään siis painotettuna keskiarvona \\[E(Y) = \\sum_{i=1}^6 y \\cdot P(Y=y) = 1 \\cdot \\frac{1}{6} + 2 \\cdot \\frac{1}{6} + 3 \\cdot \\frac{1}{6} + 4 \\cdot \\frac{1}{6} + 5 \\cdot \\frac{1}{6} + 6 \\cdot \\frac{1}{6} = \\frac{7}{2} = 3.5\\] Odotusarvon lisäksi kiinnostuksen kohteena on usein jakauman keskittyneisyys (hajaantuneisuus). Ts. kun halutaan puolestaan kuvata satunnaismuuttujan arvojen vaihtelua, tutkitaan todennäköisyysjakauman varianssia ja keskihajontaa. Varianssi Satunnaismuuttujan \\(Y\\) hajontaa voidaan mitata varianssilla \\[ \\mathrm{Var}(Y) = \\text{E}\\Big[\\Big(Y-\\text{E}(Y)\\Big)^2\\Big], \\] tai sen neliöjuuren eli keskihajonnan avulla \\[ \\text{D}(Y) = \\sqrt{\\mathrm{Var}(Y)}. \\] Mitä lähempänä nollaa keskihajonta ja varianssi ovat, sitä todennäköisempää on, että satunnaismuuttujan arvo on lähellä odotusarvoa. Merkintöjen \\(\\mathrm{Var}(Y)\\) ja \\(\\text{D}(Y)\\) taustalla on englannin kielen sanat variance (varianssi) ja deviation, joka tarkoittaa “poikkeamaa”/“hajontaa”. Odotusarvon ja varianssin (keskihajonnan) tavanomaiset estimaattorit ovat otoskeskiarvo ja otosvarianssi (otoshajonta), joihin palataan vielä myöhemmin. "],["alaluku45.html", "4.5 Joitain jakaumia", " 4.5 Joitain jakaumia Tarkastellaan seuraavassa muutamia keskeisiä tilastollisia jakaumia. Esittelemme ensin keskeisintä jatkuvien satunnaismuuttujien jakaumaa, normaalijakaumaa, ennen muutamien diskreettien satunnaismuuttujien jakaumia. 4.5.1 Normaalijakauma Jos satunnaismuuttuja \\(Y\\) noudattaa normaalijakaumaa odotusarvolla \\(\\text{E}(Y)= \\mu\\) ja varianssilla \\(\\mathrm{Var}(Y) = \\sigma^2\\), niin tällöin merkitään \\(Y \\thicksim \\text{N}(\\mu, \\sigma^2)\\). \\(Y\\):n tiheysfunktio on muotoa (ks. kuva alla) \\[ f(y; \\mu, \\sigma^2) = \\frac{1}{\\sqrt{2 \\pi \\sigma^2}} \\, e^{-\\frac{1}{2} \\Big(\\frac{y- \\mu}{\\sigma} \\Big)^2}, \\] jossa \\(e\\) viittaa Neperin lukuun \\(e \\approx 2,71828\\). Ylläoleva tiheysfunktio määrittelee parven normaalijakaumia kun parametreille (vakioille) \\(\\mu\\) ja \\(\\sigma^2\\) annetaan erilaisia arvoja. Nämä kaksi parametria määräävät normaalijakauman tarkemman muodon. Alla olevassa kuvassa 4.3 on kuvattu erilaisia normaalijakauman tiheysfunktion muotoja eri parametriarvoille. Kuvio 4.3: Normaalijakaumien muotoja eri parametriarvoilla. Esimerkki: Miesten pituus Tutkitaan miesten pituutta hyvin määritellyssä joukossa, kuten varusmiespalvelusta tiettynä vuonna suorittavien joukossa. Pituus on ominaisuus, jonka voidaan nähdä määräytyvän monista perintö- ja ympäristötekijöistä. Pituutta voidaan siis pitää satunnaismuuttujana. Oletetaan, että pituus noudattaa normaalijakaumaa. Näin ollen sm. \\(Y\\) on valitun miehen pituus ja \\(Y \\thicksim \\text{N}(\\mu, \\sigma^2)\\). Tuntemattomien parametrien \\(\\mu\\) ja \\(\\sigma^2\\) tulkinta: Odotusarvo \\(\\mu = \\text{E}(Y)\\) on satunnaisesti valitun miehen pituuden odotettavissa oleva arvo. Varianssi \\(\\sigma^2 = \\mathrm{Var}(Y) = \\text{E} \\Big[\\Big(Y- \\mu \\Big)^2 \\Big]\\) kuvaa valitun miehen pituuden odotusarvostaan määrätyn poikkeaman (keskihajonnan) neliön odotettavissa olevaa arvoa (kuvaten ts. pituuksien jakauman keskittyneisyyttä/hajaantuneisuutta pituuksien odotusarvon ympärillä). 4.5.2 Bernoulli-, binomi- ja Poisson-jakauma Bernoulli-jakauma on todennäköisyysjakauma, jossa satunnaismuuttujalla \\(Y\\) on kaksi mahdollista tulosvaihtoehtoa \\(Y=1\\) tai \\(Y=0\\). Yleensä \\(Y=0\\) tarkoittaa, että jokin tapahtuma ei tapahdu ja \\(Y=1\\) että tapahtuu. Todennäköisyys tapahtumalle \\(Y=1\\) on \\(\\text{P}(Y=1)=p\\) ja vastaavasti vastatodennäköisyys \\(\\text{P}(Y=0)=1-p\\). Bernoulli-jakaumaa merkitään \\(Y \\thicksim B(p)\\), jossa siis \\(0 &lt; p &lt; 1\\). Bernoulli-jakauman pistetodennäköisyysfunktio on muotoa \\[ f(y; p) = \\text{P}(Y=y) = p^y (1-p)^{(1-y)}, \\] jossa \\(y\\) on sm:n \\(Y\\) realisaatio (havaittu arvo) ja parametri \\(p\\) on tuntematon (voidaan estimoida otoksen avulla, kuten myöhemmin tullaan näkemään). Bernoulli-jakauman odotusarvo \\(\\text{E}(Y)=p\\) ja varianssi \\(\\mathrm{Var}(Y)=p (1-p)\\). Binomijakauma Olkoon \\(Y_1, \\ldots, Y_n\\) riippumattomia satunnaismuuttujia ja \\(Y_i \\thicksim B(p), \\, i=1,\\ldots,n\\). Jos \\(X = Y_1 + Y_2 + \\ldots + Y_n\\), niin \\(X \\thicksim \\mathrm{Bin}(n,p)\\). Ts. sm. \\(X\\) noudattaa binomijakaumaa parametrein \\(n\\) ja \\(p\\). Pistetodennäköisyysfunktio: \\[ \\text{P}(X=k) = \\binom nk p^k (1-p)^{(n-k)}. \\] Jakauman odotusarvo \\(\\text{E}(X)=np\\) ja varianssi \\(\\mathrm{Var}(X) = n p (1-p)\\). Binomijakaumalla kyetään vastaamaan mm. kysymykseen millä todennäköisyydellä \\(n\\):n kokoisessa otoksessa tapahtuu \\(k\\) onnistumista. Esimerkki: Miesten lukumäärä Saksin osavaltion perheissä 1876–188517 Vuosien 1876–1885 aikana Saksin osavaltiossa rekisteröitiin yli neljä miljoonaa syntynyttä lasta. Tällöin vanhempien tuli ilmoittaa lapsen sukupuoli (mies tai nainen) heidän syntymätodistuksessaan. Myöhemmässä tutkimuksessa tutkittiin tarkemmin 6115 perhettä, joissa asui 12 lasta ja tarkemmin miesten (poikien) lukumäärää näissä perheissä. Oheisessa taulukossa taulukoidaan miesten (poikien) lukumäärät näissä 12 lapseen perheissä. Tarkasteltava jakauma esitetään vielä erikseen oheisessa kuviossa 4.4. Tässä tilantessa mielenkiinnon kohteena saattaisi olla hypoteesi, jonka mukaan pojan (miehen) syntymätodennäköisyys \\(\\text{P}(\\mathrm{mies}) = p\\) on \\(p=0.5\\). 0 1 2 3 4 5 6 7 8 9 10 11 12 Miesten lkm 0 1 2 3 4 5 6 7 8 9 10 11 12 Perheiden lkm 3 24 104 286 670 1033 1343 1112 829 478 181 45 7 Kuvio 4.4: Miesten lukumäärä Saksin osavaltiossa 12:n lapsen perheissä. Poisson-jakauma Jos satunnaismuuttuja \\(Y\\) on Poisson-jakautunut, merkitään \\(Y \\thicksim P(\\lambda)\\), jossa parametri \\(\\lambda &gt; 0\\) on Poisson-jakauman parametri, jota kutsutaan myös ajoittain intensiteettiparametriksi. Poisson-jakaumaa voidaan käyttää tilanteissa, joissa sm. \\(Y\\) on jokin lukumäärä ja sen pistetodennäköisyysfunktio on muotoa \\[ \\text{P}(Y=k) = \\frac{e^{-\\lambda} \\lambda^k}{k!}. \\] Odotusarvo ja varianssi ovat Poisson-jakauman tapauksessa samat: \\(\\text{E}(Y) = \\mathrm{Var}(Y) = \\lambda\\). Esimerkki: Poisson-jakauma Tarkastellaan Englannin Valioliigakauden 1995–1996 otteluissa tehtyjä maalimääriä. Valioliiga (The F.A. Premier League) on korkein Englannin jalkapalloliigan sarjataso, jossa ensi kerran juuri kaudella 1995-1996 20 joukkuetta (aiemmin Valioliigan perustamisen kauden 1992–1993 alussa 22 joukkuetta) pelasivat keskenään kerran toisiaan vastaan koti- ja vieraskentällä. Otteluita oli siis yhteensä 380. Tämä esimerkki perustuu edellä mainittuun Friendlyn ja Meyerin (2015) kirjan esimerkkiin 3.9 (s. 78-79), joka vastaavasti perustuu Alan J. Leen (1997) artikkeliin18, jonka esittämään kysymykseen (hypoteesiin) vastaus on tietenkin ilmeinen! Näin ollen seuraavassa tarkastellaankin kotijoukkueiden ja vierasjoukkueiden maalintekointensiteettiä Poisson-jakaumaan perustuen. Seuraavassa emme siis pyri mallintamaan tietyn spesifin ottelun lopputulosta vaan tarkastelemme “keskimääräisen” kotijoukkueen ja vierasjoukkueen “edustavaa” ottelua. Seuraava taulukko raportoi tehtyjen maalimäärien jakaumat pelatuissa 380 ottelussa. Neljän tai yli neljän maalin tapaukset kirjataan 4+:nä maalina. Ts. esim. kys. kauden lopputulokset Blackburn Rovers - Nottingham Forest 7-0 ja Bolton Wanderers - Manchester United 0-6 tulevat aineistoon tuloksina 4+ vs. 0 ja 0 vs. 4+. Kotij. maalien lkm. Vierasj. maalien lkm. Yht. 0 1 2 3 4+ Yht. 0 27 29 10 8 2 76 1 59 53 14 12 4 142 2 28 32 14 12 4 90 3 19 14 7 4 1 45 4+ 7 8 10 2 0 27 Yht. 140 136 55 38 11 380 Esimerkki (jatkuu): Poisson-jakauma Olettamalla, että koti- ja vierasjoukkueen todennäköisyys tehdä maali ottelun aikana on vakio, niin tällöin koti- ja vierasjoukkueen ottelun aikana tekemien maalien lukumäärää (ilman edellä käytettyä maalimäärien “katkaisua” neljään) voidaan melko hyvin approksimoida oletuksella, että nämä lukumäärät ovat Poisson-jakautuneita. Ts. \\(Y^H_i \\thicksim P(\\lambda_H)\\) on sm., joka kuvaa \\(i\\):n ottelun kotijoukkueen tekemien maalien lukumäärää ja intensiteettiparametrin \\(\\lambda_H\\) arvon määrittäminen kuuluu tilastollisen päättelyn ja erityisesti estimointiteorian piiriin. Vastaavasti vierasjoukkueen maalimäärät: \\(Y^A_i \\thicksim P(\\lambda_A)\\). Osoittautuu, että parametreille \\(\\lambda_H\\) ja \\(\\lambda_A\\) saatavat estimaatit ovat \\(\\lambda_H = 1.49\\) ja \\(\\lambda_A = 1.06\\) ja ne vastaavat tässä yksinkertaistetussa tilanteessa koti- ja vierasjoukkueen keskimääräisiä maalimääriä: Kotijoukkue (home) Vierasjoukkue (away) Yht. Keskiarvo 1.486 1.063 2.550 Varianssi 1.316 1.172 2.618 Tuloksista voidaan siis päätellä, että kotijoukkueen (odotettavissa oleva) maalimäärä on vierasjoukkuetta korkeampi (osoittaen kotiedun merkitystä jalkapallossa). Lisäksi edellä todetun Poisson-jakauman teoreettisten ominaisuuksien mukaisesti keskimääräiset maalimäärät ovat lähellä niiden variansseja, mikä osoittaa osaltaan (tässä yksinkertaistetussa tilanteessa), että Poisson-jakaumaan perustuva jakaumaoletus on kelvollinen. On syytä todeta lopuksi, että tämän vahvasti yksinkertaistetun tilanteen sijaan tilastotieteessä on laaja ja kasvava kirjallisuuden haara jalkapalloa ja muuta urheilua koskevien tilastollisen menetelmien saralla. Nämä vaativat kuitenkin syvällisemmän ymmärryksen saavuttamiseksi jälleen huomattavasti laajempia tilastotieteen (aine- ja syventäviä) opintoja. Ks. tarkemmin esimerkki 3.2 kirjassa (s. 67-68) Friendly, M., ja D. Meyer (2015). Discrete Data Analysis with R. Visualization and Modeling Techniques for Categorical and Count Data. Chapman &amp; Hall/CRC.↩︎ Alan J. Lee (1997). Modeling Scores in the Premier League: Is Manchester United Really the Best? Chance 10(1), 15-19.↩︎ "],["alaluku46.html", "4.6 Sattuman rooli tieteenteossa: Vale-emävale-tilasto?", " 4.6 Sattuman rooli tieteenteossa: Vale-emävale-tilasto? Erityisesti nykypäivänä ei-tieteellinen tieto ja tarkoituksellinen disinformaatio, joita perustellaan heppoisin havainnoin, leviävät internetissä kulovalkean tavoin. On tiedeyhteisön ja tutkijoiden moraalinen vastuu taistella näitä uskomuksia vastaan popularisoimalla tiedettä. Tämä saattaa kuitenkin ajoittain jopa pahentaa ongelmaa, sillä popularisoinnissa päteviltäkin tutkijoilta voi unohtua satunnaisuuden voima.19 Kuten todettua, tilastollisessa tutkimuksessa mielenkiinnon kohteena on satunnaisilmiöiden tutkiminen ja erityisesti systemaattisen ja satunnaisen vaihtelun (signaalin ja kohinan) erottaminen sekä muuttujien välisten riippuvuuksien tutkiminen. Kiinnostuksen kohteena on siis hyvin harvoin vain jokin yksittäinen tunnusluku, kuten keskiarvo, varianssi tai korrelaatio (palaamme näihin myöhemmin luvussa 6). Tieteen popularisointi on yksi tutkijoiden ja yliopistojen tiedeyhteisön tärkeimmistä yhteiskunnallisista tehtävistä, mutta valitettavan usein se typistyy yksittäisen viimeisimmän tutkimustuloksen esittelyksi. Yliopistoyhteisössä kuitenkin luonnollisesti luotamme kumuloituneeseen tutkittuun tietoon ja tiedämme, että yksittäinen tutkimus on vasta hyvä alku. Ihmistieteitä, kuten ilmeisesti erityisesti psykologiaa sekä osin myös muiden ohella lääke- ja taloustiedettä, on viimeisen vuosikymmenen ajan puhuttanut paljon niin sanottu replikaatiokriisi, sillä useaa arvostettuakaan tutkimusta ei ole saatu toistettua eli replikoitua. On ymmärrettävää, että replikaatiokriisi, varsinkin jos se on (alakohtaisesti) laajalle levinnyttä, murentaa kansalaisten luottamusta tieteellisiin tuloksiin. Toistettavuus on yksi tutkimuksen peruskriteereistä, joka erottaa tieteellisen tiedon muista tietolähteistä, joten sen puuttuminen herättää ymmärrettävästi huolta tieteellisen prosessin toimivuudesta. Replikaatiokriisin voi kuitenkin myös tulkita toisin: ilman kriittisyyttä omia (ja muiden) tuloksia kohtaan, ei mitään kriisiä olisikaan, joten silkka sen olemassaolo on osoitus tieteellisen prosessin toimivuudesta. Kun tuntee ja tunnistaa sattuman voiman ja ymmärtää kaikki mahdolliset satunnaisuuden lähteet, jotka altistavat tutkimusprosessin virheille, tulee samalla ymmärtäneeksi että eri tavoin koeteltu, useassa tutkimuksessa kumuloitunut tieto tulisi olla kaiken tieteen popularisoinnin keskiössä yksittäisten, mahdollisesti uusien ja yllättävien tutkimustulosten sijaan. Tähän mennessä olemme jo oppineet, että tälle on myös vahvat tilastolliset perustelut: satunnaisen tiedon maailmassa mikään ei ole täysin varmaa, ei edes kaikkein edistyneimpien tilastomenetelmien avulla!  Tämä jakso perustuu osin psykometriikan yliopisto-opettajan Jari Lipsasen blogiin vuodelta 2021.↩︎ "],["luvun-4-yhteenveto-keskeisiä-termejä-ja-kokonaisuuksia..html", "4.7 Luvun 4 yhteenveto, keskeisiä termejä ja kokonaisuuksia.", " 4.7 Luvun 4 yhteenveto, keskeisiä termejä ja kokonaisuuksia. Satunnaisilmiö Satunnaismuuttuja Jatkuvat ja diskreetit satunnaismuuttujat ja niihin liittyvät pistetodennäköisyysfunktio ja tiheysfunktio Todennäköisyysjakauma Tilastollinen malli (todennäköisyysmalli) Kvalitatiiviset ja kvantitatiiviset muuttujat Frekventistinen ja Bayesiläinen tilastotiede Odotusarvo ja varianssi Yleisempiä jakaumia: Normaalijakauma, Bernoulli-jakauma, binomijakauma ja Poisson-jakauma Tieteen popularisointi ja sen suhde (yksittäiseen) tutkimukseen "],["luku5.html", "Luku 5 Tilastolliset aineistot, niiden kerääminen ja mittaaminen", " Luku 5 Tilastolliset aineistot, niiden kerääminen ja mittaaminen Edellisessä luvussa käsiteltiin tilastotieteen suhtautumista satunnaisilmiöihin. Tässä luvussa tarkastelemme lähemmin miten reaalimaailman satunnaisilmiöistä kerätään tietoa ja miten niitä voidaan mitata. Tilastotieteen perusoppimäärä rakentuu ajatukselle ilmiöiden tutkimisesta rajallisen ja epävarman tiedon vallitessa. Käytännössä tämä tarkoittaa sitä, että tutkimuksen kohteena olevat rajalliset aineistot sisältävät niin systemaattista kuin satunnaisuudesta johtuvaa vaihtelua. Tilastollisten menetelmien avulla pyrimme erottamaan systemaattisen vaihtelun satunnaisesta sekä tekemään tilastollista päättelyä aineiston generoimasta mekanismista. Lyhyesti tämä tarkoittaa aineiston systemaattisen vaihtelun tilastollista mallintamista ja sen parametrien estimointia otoksesta, joka kattaa vain (pienen) osajoukon koko populaation (perusjoukon) tilastoyksiköistä. Voidaksemme tehdä uskottavaa päättelyä “havainnoista parametreihin”, tulee otoksen olla riittävän edustava. Tämän luvun keskeisin oppi onkin, että miten otanta tulisi suorittaa, jotta havaintoaineisto olisi edustava otos populaatiosta, silloin kun aineisto kerätään otannalla. Vaikka aineiston hankinta vaatii yleensä runsaasti käytännön työtä, kannattaa se tehdä huolellisesti, sillä huonosti toteutetun otannan vuoksi tutkimusongelman kannalta keskeisiä johtopäätöksiä ei voida tehdä! "],["alaluku51.html", "5.1 Kertausta: Data eli aineisto", " 5.1 Kertausta: Data eli aineisto Tilastollinen tutkimus aloitetaan tutkimusaineiston keruun suunnittelulla. Kertauksen vuoksi: tilastollinen tutkimusaineisto (havaintoaineisto) koostuu tilastoyksiköiden populaatiosta havaituista tilastomuuttujien arvoista. Kuvio 5.1: Populaatiosta havaintoon. Havaintoaineisto voidaan koota taulukoksi, johon listataan tilastoyksiköt riveille ja tilastomuuttujat sarakkeisiin. Jos havaintoaineisto koostuu \\(n\\) tilastoyksiköstä, joista jokaisesta on kerätty esim. \\(m\\):stä tilastomuuttujasta havainnot, niin aineisto voidaan kirjoittaa taulukon muotoon: tilastomuuttuja 1 tilastomuuttuja 2 \\(\\dots\\) tilastomuuttuja \\(m\\) tilastoyksikkö 1 \\(x_{1,1}\\) \\(x_{1,2}\\) \\(\\dots\\) \\(x_{1,m}\\) tilastoyksikkö 2 \\(x_{2,2}\\) \\(x_{2,2}\\) \\(\\dots\\) \\(x_{2,m}\\) \\(\\vdots\\) \\(\\vdots\\) \\(\\vdots\\) \\(\\vdots\\) tilastoyksikkö \\(n\\) \\(x_{n,1}\\) \\(x_{1,2}\\) \\(\\dots\\) \\(x_{n,m}\\) Tässä siis rivillä \\(i\\) on \\(i\\). tilastoyksikön havainto ja sarakkeessa \\(j\\) on \\(j\\). tilastollisesta muuttujasta havaitut arvot \\(x_{i,j}\\). Ts. yhdellä rivillä on yhden tilastoyksikön tiedot kaikista tilastomuuttujista ja yksi sarake on kaikkien tilastoyksiköiden tiedot yhdestä tilastomuuttujasta. Usein (varsinkin parhaillaan kiihtyvällä vauhdilla) kerättävät havaintoaineistot ovat niin suuria, ettei edellisenkaltaisesta havaintotaulukosta voida usein suoraan tarkastelemalla nähdä aineiston pääpiirteitä. Tällöin voi olla tarpeen luokitella aineistoa taulukon muodostamiseksi. Luokittelussa on kysymys aineiston tiivistämisestä kohtuullisen kokoiseksi ja havainnollisempaan muotoon. Luokittelussa tilastomuuttujan arvot sijoitetaan eri luokkiin siten, että yhden tilastomuuttujan arvo voi kuulua vain yhteen luokkaan. Luokka ilmoitetaan yleensä luokkavälinä, kuten reaalilukuvälinä. Esimerkiksi henkilön ikä on tapana luokitella ikäjakauman kuvaamisessa 10-vuotisluokkiin (15-24, 25-34, …), vaikka periaatteessa ikä voitaisiin ilmoittaa minuutinkin tarkkuudella. Luokkien lukumäärään vaikuttavat muun muassa tilastomuuttujan arvojen vaihteluväli ja havaintoaineiston laajuus. Luokittelussa pyritään siihen, että luokkien lukumäärä saadaan tarvittaessa luokkia yhdistämällä kohtuulliseksi ja että luokat valitaan tasavälisesti eli siten, että kahden peräkkäisen luokan alarajojen erotus on vakio. Kun aineistoa luokitellaan, aineiston luettavuus paranee mutta toisaalta osa tiedoista menetetään eivätkä yksittäiset havaintoarvot ole enää tiedossa. Emme vielä tällä kurssilla käsittele tilastografiikan esittämistä tarkemmin. Muun muassa tilastollisen päättelyn peruskurssi (TILM3555) vastaa näihin kysymyksiin tarkemmin. Graafiset menetelmät ovat joka tapauksessa erittäin tärkeä osa aineiston havainnollistamista. Kuvat helpottavat aineiston tulkitsemista ja toimivat usein perusteltuna lähtökohtana monimutkaisempien tilastollisten mallien (ja algoritmien) sovittamiselle. Kvantitatiivisen tutkimuksen aineistoksi kelpaa periaatteessa kaikki havaintoihin perustuva informaatio, joka on mittauksen avulla muutettavissa numeeriseen muotoon. Havaintoyksiköiden tilastollisten muuttujien numeerisia arvoja kutsutaan havaintoarvoiksi tai havainnoiksi. Kaikki havaitut tilastolliset muuttujat eivät ole aina mielenkiintoisia. Tutkimuksen kannalta mielenkiintoisia muuttujia kutsutaan tutkimusmuuttujiksi, joiden lisäksi havaintoaineisto pitää mahdollisesti sisällään taustamuuttujia. Esimerkiksi, jos tutkimuksella halutaan tietoa suomalaisen aikuisväestön mielipiteistä, havaintoyksikköinä ovat aikuisväestöön kuuluvat henkilöt. Jos halutaan tietoa suomalaisista kunnista, havaintoyksikköinä ovat Suomen kunnat jne. Ensimmäisessä tapauksessa tilastollisina muuttujina on aikuisväestön mielipiteet, joita voidaan selvittää esimerkiksi kyselytutkimuksella. Toisaalta voidaan myös kerätä taustamuuttujiksi haastatelluista muita tietoja, kuten asuinpaikka, ikä ja ammatti. Kaikkia mielenkiintoisia muuttujia ei kuitenkaan välttämättä voida havaita, eli niille ei voida määrittää numeerista arvoa. Tällöin puhutaan nk. latenteista muuttujista, eli muuttujista joita ei suoraan havaita mutta joiden oletetaan vaikuttavan havaittavien muuttujien taustalla. Latentteja muuttujia voidaan rakentaa tilastollisten mallien avulla käyttäen hyödyksi niihin liittyviä havaittuja muuttujia. Latentteja muuttujia ovat esimerkiksi elämänlaatu, onnellisuus, konservatiivisuus, yms. Tilastollinen tutkimus voi olla joko kokonaistutkimus tai otantatutkimus. Kokonaistutkimus Kokonaistutkimus on tutkimus, jossa tutkitaan kaikki tutkimuksen kohteena olevan perusjoukon alkiot, ts. kaikki ajateltavissa olevat kohteet tutkitaan. Kokonaistutkimus on yleinen tutkimustapa silloin, kun kohdeperusjoukko on selvästi määritelty ja sen alkioita koskevat tilastolliset muuttujat ovat helposti mitattavissa. Esimerkiksi, jos tutkitaan Suomen kuntia, niin kokonaistutkimuksessa tutkitaan kaikki kunnat. Kunnista on useimmissa tilanteissa mahdollista kerätä mielenkiinnon kohteena olevia tilastollisia muuttujia. Toisaalta, jos tutkitaan jonkin lääkeaineen vaikutuksia ihmisiin, niin kokonaistutkimuksessa tutkittaisiin jokainen ihminen erikseen. Selvää on, että tällainen kokonaistutkimus olisi liian vaikeaa toteuttaa. Otantatutkimus Otantatutkimuksessa tutkimus kohdistetaan johonkin (populaation/perusjoukon) osajoukkoon, joka poimitaan sopivaa otantamenetelmää käyttäen (ks. alaluku 5.5) ja populaatiota/perusjoukkoa koskevat johtopäätelmät tehdään tähän otokseen perustuen. Otantatutkimus on usein luonnollinen valinta, sillä koko populaation tutkiminen ei useinkaan ole mahdollista tai kannattavaa. Esimerkiksi aseiden patruunoita valmistava tehtailija ei voi tutkia toimivatko kaikki ammukset. Myöskään valaisimien valmistaja tuskin tekee kokonaistutkimuksia valmistamiensa tuotteiden kestoajan selvittämiseksi. Perusjoukosta otokseen poimittuja alkioita kutsutaan otosyksiköiksi ja niiden muodostama osajoukko, eli otos, on se osa perusjoukkoa, joka tutkitaan tutkimusaineiston keräämisen jälkeen. Lääketutkimusta tehdäänkin poikkeuksetta otantatutkimuksena (ja kontrolloituina kokeina, ks. alempaa), jolloin lääkettä testataan vain osajoukolla koko ihmispopulaatiosta ja tämän osajoukon alkiot ovat otosyksiköitä. Näin toimimalla, ja riittävän edustavalla otoksella, saadaan kuitenkin tarpeeksi tietoa lääkeaineen vaikutuksista ja tulokset voidaan yleistää populaatiotasolle ja lääke ottaa käyttöön. Otantatutkimus on halvempi kuin kokonaistutkimus ja tulokset saadaan nopeammin! Otantatutkimuksessa keskitytään siis perusjoukkoa edustavan pienemmän, mieluusti satunnaisesti valitun otoksen tutkimiseen. Otantatutkimuksissa tiedot kerätään useimmiten haastattelemella, kirjallisella/sähköisellä kyselyllä tai suoraan tietorekistereistä. Tiedonkeruun toteuttaminen (eri sovelluksissa) määrää osaltaan käytettävän otantamenetelmän. Teoriassa äärelliseen perusjoukkoon kohdistuvat kokonaistutkimukset voidaan aina tulkita otantatutkimuksiksi (perusjoukko tulkitaan otokseksi hypoteettisesta äärettömästä perusjoukosta)! Esimerkiksi Galilein tekemät painovoiman vaikutusta kappaleiden putoamisaikaan liittyneet mittaukset. Koetuloksia (mittauksia) voidaan pitää otoksena äärettömästä mahdollisten koetulosten joukosta. Tällöin ainoa mahdollisuus ilmiön tutkimiseen on käyttää otantaa. Otantatutkimuksen tulokset voivat olla luotettavampia kuin kokonaistutkimuksen. Otantatutkimuksessa voidaan panostaa enemmän huolelliseen ja tarkkaan mittaamiseen sekä valitun otoksen tavoittamiseen. Kokonaistutkimuksessa vastauskato ja tarkasteltavan populaation valintavirhe ovat mahdollisia siinä missä otantatutkimuksessakin. Otantateoria on yksi tilastotieteen keskeisimpiä oppeja ja tarjoaa teoreettisen kehikon empiiristen tutkimusten tulosten yleistämiseen. Tarkastellaan siis tarkemmin otannan ideaa ja toteuttamista seuraavassa alaluvussa. "],["alaluku52.html", "5.2 Otannan idea", " 5.2 Otannan idea Otantatutkimuksen (karkeat) suunnittelu- ja työvaiheet ovat seuraavat: Tavoitteiden asettaminen Perusjoukon (populaation) asettaminen Kehikko Kerättävän informaation sisältö (mitä tietoa todella tarvitaan, mitä voidaan jättää pois, suunnitellaan kysymykset ja mahdollinen kyselylomake) Otoskoon määrittäminen Suoritetaan otoksen poiminta, tietojen keräys ja tarkastus Aineiston taulukointi ja analysointi Raportin laatiminen Otantatutkimuksessa ajatuksena on siis poimia edustava otos siitä populaatiosta (perusjoukosta), joka on mielenkiinnon kohteena eli jota halutaan tutkia ja josta halutaan tietoja. Tavoiteperusjoukko on joukko, johon otannan myötä saatavat tutkimustulokset halutaan yleistää. Toisin sanoen, se mistä haluamme tietoja määrää populaation. Kohdeperusjoukko on joukko, jota koskevia tietoja halutaan kerätä. Esimerkiksi äänestysikäiset Suomen kansalaiset. Usein tavoiteperusjoukko = kohdeperusjoukko. Tavoiteperusjoukko voi joskus olla laajempi (esim. “ihmiset” vs. “suomalaiset”). Tutkimuksessa (edustavaan) otokseen poimitut tilastoyksiköt, näiden tilastolliset muuttujat ja niiden arvot muodostavat otosaineiston eli siis tutkimus- tai havaintoaineiston (datan). Tutkimuskysymykseen vastatakseen tutkija valitsee sopivan tilastollisen mallin ja estimoi sen parametrit tähän otokseen perustuen. Perusoletuksena on otoksen ja valitun tilastollisten mallin pohjalta suoritettavan tilastollisen päättelyn yleistettävyys koko populaatioon. Otos valitaan erilaisia otantamenetelmiä hyödyntäen pyrkien varmistamaan otoksen edustavuus (perusjoukko pienoiskoossa, ks. kuva 5.2). Edustavuus Tutkimukseen valitut yksiköt edustavat koko populaatiota, ts. tutkimukseen valittu osajoukko kuvaa perusjoukon ominaisuuksia kattavasti. Keskeistä tutkimuksen ja sen edustavuuden kannalta on, että tutkija osaa kerätä sisällöllisesti ja määrällisesti sopivan kokoisen aineiston. Tietyn otoksen edustavuutta arvioidessa voidaan käyttää apuna seuraavia kysymyksiä: Miksi päädyttiin tämän kokoiseen otokseen? Otoskoko vaikuttaa siihen miten hyvin otoksesta tehdyt johtopäätökset voidaan yleistää koskemaan koko perusjoukkoa, ts. kuinka luotettavia ne ovat. Tämä johtuu siitä, että yksittäisten otosyksiköiden ominaisuudet saattavat vaihdella suuresti ja kasvattamalla otoskokoa perusjoukon systemaattiset piirteet tulevat otoskoon kasvaessa yhä paremmin esille. Kun otoskoko vastaa populaation kokoa, on kyseessä tietenkin kokonaistutkimus, joka kertoo kaiken perusjoukosta. Otoskoon valintaan ja määräämiseen palataan myöhemmin luvussa 6. Käytettiinkö apuna tilastotieteellisesti vankkaa suunnittelua otoskoon määrittämiseksi ja/tai miten pyrittiin varmistamaan tärkeisiin analyysiryhmiin kuuluvien riittävä määrä aineistossa? Harkittiinko muita otantamenetelmiä ja miksi päädyttiin juuri käytössä olleeseen menetelmään? Edustavuuteen vaikuttaa keskeisesti se, millä tavoin otanta pystytään suorittamaan, ts. mihin kohdeperusjoukkoon otanta kohdistetaan. Kehikkoperusjoukko on rekisterin, luettelon tms. peittämä osa kohdeperusjoukkoa. Kyseessä on siis se osa kohdeperusjoukkoa, josta otanta ylipäänsä pystytään suorittamaan eli otantakehikko. Otantakehikon alipeitto esiintyy, kun otantakehikosta puuttuu osa kohdeperusjoukon alkioista (esim. tutkimus suoritetaan puhelinhaastattelulla, mutta osa aiottuun otokseen kuuluvista haastateltavista ei omista puhelinta). Vastaavasti otantakehikon ylipeittoa esiintyy, kun otantakehikkoon kuuluu kohdeperusjoukkoon kuulumattomia alkioita. Nämä ovat nk. kehikkovirheitä. Lisäksi esimerkiksi kyselytutkimuksissa tai rekisteriaineistoissa saattaa esiintyä katoa, eli osa vastauksista jää uupumaan tai niitä ei jostain syystä mitata. Otantavirhe taas on satunnaisuudesta johtuvaa tilastollisten muuttujien vaihtelua otoksesta toiseen ja se onkin ainoa virhelaji, jonka suuruutta voidaan tilastollisin menetelmin arvioida. Kuvio 5.2: Otannan idea. Edustavan otoksen avulla on mahdollista tehdä perusjoukkoa koskevaa tilastollista päättelyä, sillä otos kuvaa perusjoukon ominaisuuksia riittävän hyvin. Tämä on yksi tilastotieteen keskeisimpiä oppeja mutta myös kriittisen tiedelukutaidon ja arkijärjen kannalta tärkeää. Esimerkki: Kotitalouksien tulot, tuloerot ja pienituloisuusrajan kehitys 1987-2005 (Tilastokeskus) Tilastoyksikkö on kotitalous, joten kaikkien kotitalouksien tutkiminen (kokonaistutkimus, ks. alla) olisi vaikeaa ja aikaavievää. Tutkittavaksi valitaan vain muutama tuhat kotitaloutta (ts. otantatutkimus) ja selvitetään näiden tulot. Tuloja, pienituloisuusrajaa ja tuloeroja on havainnollistettu kuvassa 5.3. On mahdollista tehdä kaikkia suomalaisia kotitalouksia koskevia johtopäätöksiä, jos tutkitut yksiköt ovat edustava otos suomalaisista kotitalouksista. Ts. osajoukkoa koskevat päätelmät voidaan yleistää koskemaan perusjoukkoa, mikäli osajoukko on edustava otos perusjoukosta. Kuvio 5.3: Tuloerot. "],["alaluku53.html", "5.3 Mittaaminen ja mitta-asteikot", " 5.3 Mittaaminen ja mitta-asteikot Mittaaminen Kumpaa tahansa tutkimusotetta (kokonais- tai otantatutkimus) noudatettaessa tietojen keräämisessä on olennaisena osana kohteiden ominaisuuksien mittaaminen. Tilastotieteellinen tutkimus perustuu aina mitattaviin satunnaisilmiöihin: tavoitteena on mittaamalla liittää jokin luku ilmiötä kuvaavaan ominaisuuteen, ts. mitata kyseisen satunnaismuuttujan havaittua arvoa. Mittaaminen vaatii aina mittauksen kohteen, hyvin määritellyn mitattavan ominaisuuden ja mittarin, joka liittää mielekkäät lukuarvot mitattavaan ominaisuuteen. Erilaiset mittarit heijastavat ilmiön ominaisuuksia eri tavoin ja eri tarkkuudella Esimerkiksi, jos tutkitaan opiskelijoiden pituuden kehitystä, niin mitataan pituutta eri aikoina. Pituudet voidaan mitata senttimetreissä, metreissä, kilometreissä tai vaikkapa tuumissa. Mittari on hyvä, jos sen antama mittaus on (i) validi eli mittaus esittää oikein mitattavaa ominaisuutta (senttimetri mittaa pituutta, gramma ei) ja (ii) luotettava eli mittaus on harhaton ja toistettavissa. Määritellään nämä termit vielä erikseen, sillä ne ovat keskeisiä tilastotieteessä. Harhattomuus Mittari on harhaton, jos se ei systemaattisesti ali- tai yliarvioi mitattavan ominaisuuden määrää. Harhaton mittari siis antaa keskimäärin oikeita mittauksia mitattavasta ominaisuudesta. Harhattomuutta pidetään myös hyvänä ominaisuutena tilastollisten mallien parametrien estimaattoreille. Tähän palataan myöhemmin luvussa 6. Toistettavuus Mittari on toistettava, jos se tuottaa keskimäärin samanlaisia mittauksia samanlaisista otoksista eli se on johdonmukainen ja mittausvirheet ovat pieniä. Huonosti toistettava mittari antaa tilastoyksiköiden samankaltaisille ominaisuuksille hyvin erilaisia arvoja riippuen otoksesta. Mittausten reliabiliteettia/luotettavuutta arvioidessa voidaan pohtia esimerkiksi seuraavia kysymyksiä: Kuinka hyvin mittaustulokset ovat toistettavissa? Kuinka paljon niissä on ei-sattumanvaraisuutta? Mittausten validiteetti: kuinka hyvin pystyttiin mittaamaan sitä, mitä oli tarkoitus mitata? Kun mittaaminen on luotettavaa ja validia, tutkimusaineisto on sisäisesti luotettavaa. Aineiston ulkoinen luotettavuus toteutuu silloin, kun tutkittu otos edustaa perusjoukkoa eli on edustava. Validi mittaaminen ei pelasta otosta, jos se ei ole edustava! Jokaisen tutkimuksen tulosten luotettavuuden perusteena on käytetty aineisto, kuinka se on hankittu ja mistä lähteestä. Kun käytetään luotettavaksi havaittuja mittareita, voidaan kustakin aineistosta laskea erikseen tunnuslukuja mittauksen luotettavuudelle. Esimerkkinä luottamusväli: Väli, joka vaihtelee otoksesta toiseen ja joka usein sisältää mielenkiinnon kohteena olevan parametrin, kun otantakoetta toistetaan! Luottamusväliä käytetään määrittämään estimaatin luotettavuutta. Väliestimointia tarkastellaan tarkemmin luvussa 6. Kuvio 5.4: Normaalijakaumaan perustuva 95% luottamusväli. Luotettavuudella voidaan tarkoittaa myös tutkimuksen objektiivisuutta / puolueettomuutta Objektiivinen totuus, tutkimustulokset ovat samat riippumatta siitä kuka pätevä tutkija tutkimuksen on tehnyt. Tulosten tulisi olla luotettavia, mutta luotettavatkin tulokset voivat olla puolueellisia siinä mielessä, että ne tarkastelevat asiaa vain yhdeltä näkökannalta! Esim. tarkastellaan yrityksen henkilöstökysymyksiä, työn organisointia ja työmoraalia, ongelmien tarkastelua johdon vs. henkilöstön näkökulmasta. Esimerkki: C-vitamiinin vaikutus syövän hoidossa Annettiin C-vitamiinia 100:lle terminaalivaiheen syöpäpotilaalle ja seurattiin kuolleisuutta (Cameron and Pauling, 1976). Pyrittiin luomaan tärkeiden ominaisuuksien suhteen samanlaisia verrokkiryhmiä ja valittiin kutakin potilasta kohden 10 verrokkia, jotka olivat samanlaisia iän, sukupuolen, primääri-kasvaimen sijaintipaikan ja histologisen kasvaintyypin suhteen. Seuranta-aika: aika hetkestä, jolloin todettiin tavanomaisten hoitojen olevan tehottomia, kuolinhetkeen saakka. Tulos: C-vitamiinia saaneet käsittelyryhmän potilaat elivät 4 kertaa kauemmin (p \\(&lt; 0.0001\\)). Ristiriitaista evidenssiä saatiin tutkimuksessa, jossa vastaava tutkimusongelma, mutta toteutettu satunnaistettuna kokeena (Moertel et al. 1985). Satunnaistettiin potilaat, joilla pitkälle edennyt paksunsuolen tai peräsuolen syöpä, C-vitamiinia saavien ja lumelääkettä saavien ryhmiin. Tulos: kontrolliryhmän potilaat elivät keskimäärin hieman pidempään, mutta ero ei tilastollisesti merkitsevä. Mistä kahden tutkimuksen erot johtuivat? Huonolla tuurilla kaltaistetut verrokit erosivat käsittelyryhmän potilaista joillakin merkittävillä tavoilla, joita ei oltu mitattu! Miten kvantifioida “huonoa tuuria”? Tilastolliset menetelmät tekevät juuri tämän: “Mikä on todennäköisyys, että havaittu tulos (tai sitä enemmän nollahypoteesista poikkeava tulos) olisi syntynyt vain sattumalta?” Ilman satunnaistamista tuota kenties merkittävää ei-mitattua eroa ei pystytä varmuudella kontrolloimaan. Todellisuudessa ero johtui siitä, että ensin mainitun tutkimuksen kontrollit valittiin jo kuolleista syöpäpotilaista, eikä heihin liittynyt enää mitään satunnaisuutta! Mitta-asteikot Kuten satunnaismuuttujia koskeneessa luvussa 4 opittiin, satunnaisilmiöillä on erilaisia tulosvaihtoehtoja, jotka kantavat satunnaismuuttujien todennäköisyysjakaumia. On syytä huomauttaa, että vaikka mitattava ilmiö ei olisikaan numeerinen, se voidaan aina “koodata” eli muuntaa numeeriseksi. Esimerkiksi perinteinen kaksiarvoinen mies-nainen -muuttujan tapauksessa voidaan käyttää tunnuksia 0 ja 1. Ilmiön luonteesta riippuen voidaan näille tulosvaihtoehdoille käyttää erilaisia mitta-asteikkoja. Laatueroasteikko/luokitteluasteikko (nominaaliasteikko): Muuttujan mittaustaso on tällöin sellainen, että sen arvot voidaan luokittaa toisistaan eroaviin luokkiin. Ts. mihin luokkaan kohde kuuluu mitattavan ominaisuuden perusteella? Tilastoyksiköt luokitellaan ennaltamääriteltyihin luokkiin. Luokkien järjestyksellä ei ole merkitystä. Kukin tilastoyksikkö kuuluu vain yhteen luokkaan. Tällöin kahdesta tilastoyksiköstä/havainnosta voidaan päätellä vain kuuluvatko ne saamaan luokkaan vai eivät. Emme pysty määrittelemään empiirisesti mielekästä järjestystä havaintoarvojen välillä. Esimerkkejä: Sukupuoli, veriryhmä tai kotikunta. Järjestysasteikko (ordinaaliasteikko): Tällöin muuttujan arvot voidaan luokittelun lisäksi asettaa empiirisesti mielekkääseen järjestykseen. Tällöin siis mittauksen kohteella on “enemmän mitattavaa ominaisuutta” kuin jollakin toisella kohteella Tilastoyksiköt luokitellaan ennalta määrättyihin luokkiin, joilla on yksikäsitteinen järjestys. Esimerkkejä: Sotilasarvo, sosiaaliryhmä, kilpailun tulos tai sairauksien tarttuvuus. Välimatka-asteikko (intervalliasteikko): Luokittamisen ja järjestyksen asettamisen lisäksi havaintoarvojen välimatkalla on empiirisesti mielekäs tulkinta. Ts. intervalliasteikon tasoisen muuttujan arvoista voidaan sanoa, kuinka paljon toinen arvo on toista suurempi (pienempi). Välimatka-asteikolla pystytään mittaamaan yksittäisten luokkien tai havaintoarvojen ero. Esimerkiksi: Lämpötilan mittaaminen esim. celcius-asteina. Pystymme numeroarvoina ilmoittamaan onko tänään lämpimämpi, yhtä lämmin vai kylmempi sää kuin eilen ja kuinka monta astetta muutos on. Kuinka paljon kahden mittauksen kohteen ominaisuudet eroavat toisistaan. Intervalliasteikon tasoisen muuttujan arvoista voidaan sanoa, kuinka paljon toinen arvo on toista suurempi (pienempi). Mittarin nollapiste on kuitenkin “keinotekoinen” ja siten vapaasti valittavissa. Samoin voidaan valita käytettävä mittayksikkö vapaasti. Oleellista on vain se, että havaintojen välisellä välimatkalla on aina empiirisesti mielekäs tulkinta. Yhteen- ja vähennyslasku ovat sallittuja. Suhdeasteikko: Jos intervalliasteikon ominaisuuksien lisäksi on määriteltynä yksikäsitteinen mittalukujen absoluuttinen nollapiste. Esimerkiksi kuuden euron hintainen tuote on kaksi kertaa niin kallis kuin kolmen euron tuote. Kunnan veroäyri tai henkilön pituus: Absoluuttinen nollapiste on 0. Nollapisteen ollessa absoluuttinen, se “pysyy paikallaan” ja mittalukujen suhteet pysyvät samoina. Mitta-asteikot voidaan jakaa kahteen luokkaan: Luokittelu- ja järjestysasteikkoa kutsutaan kvalitatiivisiksi asteikoiksi. Tällöin muuttujien arvot kuvaavat vain tilastoyksiköiden laadullisia piirteitä. Vastavasti välimatka- ja suhdeasteikkoa kutsutaan kvantitatiivisiksi asteikoiksi, koska tällöin mittaluvut kuvaavat jonkin ominaisuuden määrää. Tilastollisen analyysin kannalta mitta-asteikkojen merkitys on siinä, että tilastollisten (matemaattisten) operaatioiden sallittavuus määräytyy muuttujan mitta-asteikon mukaan. Mitä “korkeampi” mitta-asteikko, sitä enemmän on käytettävissä olevia analyysimenetelmiä. Esimerkiksi keskiarvon laskeminen on eräs tilastollinen operaatio, ja se ei ole sallittu kvalitatiivislle muuttujille. Aineistotyyppejä Käsitellään tarkemmin vielä myöhemmin (Luvussa 10), joiden yhteydessä mitattavat muuttujat voivat olla kvalitatiivisia tai kvantitatiivisia. Poikkileikkausaineisto: Tietoja useista tutkimuskohteista yhdeltä ajanhetkeltä tai aikäväliltä Aikasarja-aineisto: Tietoja samasta tutkimuskohteesta eri ajanhetkiltä Paneeliaineisto: Tietoja useilta ajanhetkiltä useista tutkimuskohteista Tapahtumahistoria-aineisto: Tietoja tapahtumahetkiltä "],["alaluku54.html", "5.4 Kontrolloidut kokeet ja suorat havainnot", " 5.4 Kontrolloidut kokeet ja suorat havainnot Tilastollinen tutkimusaineisto voidaan kerätä: Kontrolloiduilla kokeilla, joissa tutkimuksen kohteet altistetaan suunnitelmallisesti erilaisiin koeolosuhteisiin selvittääkseen miten kohteet reagoivat muutoksiin. Suoria havaintoja tehtäessä koeolosuhteita ei pyritä aktiivisesti muuttamaan vaan ainoastaan seurataan miten erilaiset olosuhteet ja niissä tapahtuvat muutokset vaikuttavat kohteisiin. Näistä tutkimusasetelmista kontrolloidut kokeet ovat tietenkin ihanteellisempia tutkimuksen tekemiselle, sillä tutkijan on mahdollista tarkastella tutkittavaa asiaa koeolosuhteissa “eristyksissä”. Kontrolloidut kokeet eivät kuitenkaan ole aina mahdollisia, jolloin on käytettävä suoria havaintoja. Tällöin tutkimuskohdetta ei suunnitelmallisesti altisteta koeolosuhteille (“käsittelyille”) vaan muuttuvien olosuhteiden vaikutuksia tilastoyksikköihin seurataan passiivisesti. Toisin sanoen tutkimuksen kohteena olevat tilastoyksiksöt eivät välttämättä edes tiedä osallistuvansa tutkimukseen. Lisäksi usein tehdään hoito/käsittelyvastetta koskevia vertailuja erilaisissa olosuhteissa, joka osaltaan vaikuttaa tulosten uskottavuuteen, sillä tutkittaviin tilastoyksiköihin voi vaikuttaa olosuhteiden muutosten lisäksi muut ulkopuoliset tekijät. Näiden selittävien ja sekoittavien tekijöiden vaikutusten kontrollointi on suoria havaintoja tehtäessä vaativa tehtävä. Mikäli ulkopuolisia tekijöitä ei havaita ja/tai pystytä mittaamaan, tai muuten jostain syystä olla lisätty ja käytetty käytettävässä tilastollisessa mallissa, voi kyseeseen tulla ns. puuttuvien selittäjien harha, joka tarkoittaa sitä että havaittuihin tuloksiin vaikuttaa jokin havaitsematon tekijä, jonka vaikutusta ei kyetä kvantifioimaan puutteellisten havaintoarvojen vuoksi. Suoria havaintoja tehtäessä ei voida (usein) selvittää vasteen ja olosuhteiden kausaalista yhteyttä. Suorilla havainnoilla voidaan lähinnä saada selville onko vasteella ja olosuhteilla jokin yhteys (korrelaatio) (ks. luku 7). Suorien havaintojen keräämiseen liittyy olennaisesti joitain riskejä ja toisaalta rajoituksia. Riskit liittyvät käytännössä otoksen harhaisuuteen (erit. valikoitumisharha). Esimerkiksi jos havaintoja tehtäessä suositaan systemaattisesti joitakin tulosvaihtoehtoja. Tämä suosiminen voi olla tahallista tai tahatonta. Tämä tilastoyksiköiden valikoituminen otokseen aiheuttaa harhaa, sillä otokseen valikoituva osajoukko saattaa ylikorostaa perusjoukon joitain ominaisuuksia. Valikoituminen Valikoitumista tapahtuu, jos otokseen poiminta ei ole riippumatonta tilastoyksikön ominaisuuksista. Tätä kutsutaan valikoitumisharhaksi. Esimerkiksi verrattaessa sydän- ja verisuonitautipotilaiden hoitotoimenpiteitä potilaat eivät mahdollisesti ole valikoituneet yhtä todennäköisesti pallolaajennukseen, ohitusleikkaukseen tai lääkehoitoryhmään, sillä taudin vakavuus saattaa jo määritellä mikä hoitotoimenpide valitaan. Valikoituminen on iso ongelma seurantatutkimuksissa, sillä harhaisten havaintotulosten, eli harhaisen otoksen, perusteella ei voida tehdä luotettavia johtopäätöksiä perusjoukosta! Harhan syntymistä pyritään välttämään valitsemalla havaintojen kohteet perusjoukosta satunnaisesti (ellei tavoitteena ole tutkia kaikkia perusjoukon alkioita). Tämä merkitsee satunnaisotannan soveltamista havaintojen kohteiden valintaan, eli otokseen poimittavien tilastoyksiköiden valintaan sovelletaan satunnaistamista, jolloin sattuma määrää mitkä perusjoukon alkioista tulevat poimituksi otokseen (tutkimuksen kohteiksi)! Satunnaistaminen Tilastoyksiköiden poimimista populaatiosta otokseen riippumatta muiden yksiköiden poiminnasta tai kyseisten (poimittavien) yksiköiden ominaisuuksista. Satunnaistaminen takaa sen, että mahdolliset sekoittavat tekijät ovat jakaantuneet tasaisesti tutkittavassa joukossa. Tällöin sekoittavat tekijät eivät aiheuta harhaa otokseen ja tutkimuksen tulokset voidaan yleistää koko populaatioon. Satunnaistaminen poistaa otannasta valikoitumisharhan, sillä otokseen poiminta suoritetaan riippumatta tilastoyksiköiden ominaisuuksista. Satunnaistaminen on ainoa puolueeton tapa poimia otos (ei suosi mitään perusjoukon osaa)! Satunnaistaminen (osaltaan) mahdollistaa tilastollisen päättelyn, jonka avulla otoksesta saatuja tietoja voidaan hyödyntää tehtäessä päätelmiä koko perusjoukosta. Tilastollisen päättelyn avulla voidaan muodostaa esimerkiksi jakaumien ja tilastollisten mallien tuntemattomille parametreille arviot (piste-estimaatit) ja arvioida niiden epävarmuutta (keskivirheet ja luottamusvälit) sekä testata tarkasteltavaan ilmiöön liittyviä hypoteeseja (ks. luku 6). Johtopäätelmien pätevyys riippuu mm. siitä, kuinka hyvin otanta on suoritettu. Tämän vuoksi on tärkeää ymmärtää otannan perusperiaatteet ja erilaisten otantamenetelmien luonne. Kontrolloiduissa kokeissa satunnaistaminen jakaa yksilöt riippumatta yksilön omista ilmiöön vaikuttavista muuttujista joko käsittely- tai kontrolliryhmään (eng. treatment ja control). Se takaa, ettei valikoitumista jonkin käsittelyä edeltävän ominaisuuden mukaan esiinny. Tämä tarkoittaa altisteen (käsittely / “treatment”) antamista (täysin) satunnaisesti kokeeseen valituille yksilöille, riippumatta näiden taustamuuttujien arvoista. Nämä yksilöt sinänsä voivat olla satunnaisotos jostain populaatiosta (tai ainakin niiden toivotaan olevan), mutta satunnaistaminen tarkoittaa siis käsittelyn kohdentamista koeyksilöille, ei satunnaisotantaa sinänsä. Esimerkiksi tutkittavat voidaan satunnaistaa lääkehoito- ja placeboryhmiin, jotta mahdolliset erot tutkittavien iässä, sukupuolessa ja muissa taustamuuttujissa eivät aiheuta systemaattista harhaa, kun tutkitaan lääkehoidon vaikutusta. "],["alaluku55.html", "5.5 Otantamenetelmät", " 5.5 Otantamenetelmät Tässä jaksossa tarkastellaan erilaisia otantamenetelmiä. Näiden menetelmien tarkoitus on suorittaa otosaineiston (tutkimusaineiston) kerääminen niin, että se huomioi aiemmin esitellyt hyvän otannan kriteerit, ts. että sen tuottama otos on edustava ja luotettava. Näin ollen otos kuvaa koko perusjoukkoa. Otantamenetelmän, joskus myös otanta-asetelman, valinta on tietenkin vahvasti sovellusalakohtainen: käytettävät aineistot ja täten otantamenetelmät määräytyvät pitkälti tehtävän tutkimuksen luonteen perusteella. Ts. käytännön tilanteet poikkeavat toisistaan lopulta varsin paljon ja eri tilanteisiin tarvitaan omat menetelmänsä. Otanta-asetelmalla tarkoitetaan erityisesti otoksen poimintaan käytettyä satunnaistuksen menetelmää. Otannan tavoitteena on tietenkin edustava otos. Otoksen edustavuuteen vaikuttaa käytännön otannassa se, miten todennäköistä kullakin perusjoukon alkiolla (populaation tilastoyksiköllä) on tulla poimituksi otokseen. Tätä kutsutaan sisältymistodennäköisyydeksi. Sisältymistodennäköisyys Sisältymistodennäköisyys kuvaa sitä (tunnettua) todennäköisyyttä, jolla perusjoukon alkio tulee poimituksi otokseen. Käytännössä otoksen poiminta suoritetaan niin, että \\(n\\):n alkion otos (\\(n\\) on otoskoko) poimitaan jollakin satunnaisotannan menetelmällä \\(N\\):n alkion perusjoukosta (\\(N\\) on siis perusjoukon koko). Perusjoukon yksittäinen alkio (tilastoyksikkö) \\(k\\) tulee poimituksi \\(n\\):n alkion otokseen (tutkimusaineistoon) tunnetulla sisältymistodennäköisyydellä \\(\\pi_k\\), \\[ 0 &lt; \\pi_k \\le 1, \\quad k = 1, \\ldots, N, \\] jossa siis \\(N\\) on perusjoukon alkioiden lukumäärä. Toisin sanoen, kaikilla perusjoukon alkioilla on oma nollaa suurempi todennäköisyytensä (voi olla 1), \\(\\pi_k\\), tulla poimituksi otokseen. Sisältymistodennäköisyys voi olla sama kaikille perusjoukon alkioille tai vaihdella perusjoukon eri osajoukkojen (alkioryhmien) välillä. Tämä tulee huomioida otantamenetelmän valinnassa, jotta saadun otoksen edustavuus ei vaarannu. Sisältymistodennäköisyyttä voidaan käyttää monimutkaisemmassa otantateoriassa asetelma- ja analyysipainojen muodostamisessa sekä uudelleenpainotuksessa (vastauskadon korjaus). Tässä luvussa käsitellään erilaisia perinteisiä otantamenetelmiä sekä sitä, minkälaisten perusjoukkojen tilanteissa mikäkin otantamenetelmä on sopivin. Yksinkertainen satunnaisotanta (YSO): perinteisin otantamenetelmä, jossa jokaisella tietyn kokoisella otoksella sama mahdollisuus tulla valituksi. Systemaattinen otanta (SYS): eli tasavälisessä, otannassa poimintakehikkoon (perusjoukkoon) kuuluvat alkiot järjestetään jonoon ja siitä poimitaan otokseen joka k. alkio. Ositettu otanta: perusjoukko (populaatio) jaetaan ominaisuuksiltaan yhtenäisiin eli homogeenisiin ositteisiin, joista jokaisesta poimitaan erillinen otos. Ryväsotanta tai joskus myös moniasteinen otanta: Hyödynnetään perusjoukossa esiintyvää kerroksellisuutta, eli hierarkkisuutta otannassa. 5.5.1 Yksinkertainen satunnaisotanta Yksinkertaisessa satunnaisotannassa (YSO) jokaisella tilastoyksiköllä (perusjoukon alkiolla) on nollasta poikkeava todennäköisyys tulla valituksi otokseen. Otannan satunnaisuus tulee siis siitä, että jokainen tilastoyksikkö poimitaan otokseen satunnaisesti! (Ks. luku 4) YSOaa pidetään otannan perusmuotona, jossa jokaisella perusjoukon alkiolla on lähtökohtaisesti yhtä suuri todennäköisyys tulla valituksi otokseen. YSO on periaatteiltaan intuitiivinen ja helppo ymmärtää. Lisäksi se on tietyissä tilanteissa usein helppo toteuttaa. Tällöin on selvää että myös jokaisella perusjoukon samankokoisella osajoukolla on sama todennäköisyys tulla valituksi. Toisin sanoen, todennäköisyys tulla poimituksi ei riipu tilastoyksikön ominaisuuksista tai siitä minkälaisia ominaisuuksia jo poimituilla otosyksiköillä on. Satunnaisotanta siis selvästi korjaa valikoitumisharhaa (ks. aiempi luku 5.4) satunnaistamalla otokseen valikoitumisen täysin! YSO voidaankin aina tulkita arvonnaksi. Käytännön työssä arvonta onkin oiva satunnaistamisen keino. YSO:n toteuttaminen Käytännössä yksinkertainen satunnaisotanta etenee vaiheittain: Tutkimuksen alussa tutkijalla tulisi olla käytettävänään (ts. tulisi koostaa) lista kaikista perusjoukon havaintoyksiköistä (alkioista). Tämä muodostaa tutkimuksen otantakehikon. Tämän jälkeen jokaiseen perusjoukon alkioon voidaan liittää numeeriset tunnukset. Sitten valitaan haluttu otoksen koko. Otoskoon määrittäminen on keskeinen osa koesuunnittelua, ks. luku 6.6 Otantakehikosta arvotaan perusjoukon alkiot otokseen yksi kerrallaan. Käytännössä arvonta voidaan toteuttaa satunnaislukuja generoimalla (tuottamalla) niin että jokaisen otantakehikon alkion sisältymistodennäköisyys on yhtä suuri.20 YSO:n poimintastrategiat: Käytännössä yksinkertainen satunnaisotanta voidaan suorittaa kahdella eri tavalla: palauttaen tai palauttamatta. Tarkastellaan, aiemman mukaisesti, äärellistä populaatiota (perusjoukkoa), jossa on \\(N\\) alkiota ja tarkoituksena on poimia \\(n\\):n alkion kokoinen otos (huom. \\(n&lt;N\\)). Olkoon \\(i\\) yksittäisen alkion indeksiluku (ts. jokainen alkio on numeroitu esimerkiksi tavalla \\(i = 1,\\ldots,N\\)). YSO:n poiminta palauttaen Kun poiminta suoritetaan palauttaen, niin poimittu alkio palautetaan aina ennen uuden alkion arpomista takaisin perusjoukkoon, jolloin alkio voi tulla poimituksi otokseen useita kertoja. Kyseessä on siis otanta takaisinpanolla (with replacement). Tällöin alkioiden arvonnat ovat riippumattomia: alkion todennäköisyys tulla poimituksi otokseen ei riipu siitä kuinka monta alkiota otokseen on jo poimittu. Alkion \\(i\\) sisältymistodennäköisyys on tällöin selvästi \\[ \\pi_i = \\frac{1}{N}, \\quad \\forall \\, i \\] Otantaan palauttaen liittyviä todennäköisyyksiä hallitaan binomijakauman avulla (ks. luku 4), joka johtaa yksinkertaiseen tilastolliseen malliin YSO:a käytettäessä. Poiminta palauttaen, tai otanta takaisinpanolla, on toisaalta varsin epärealistinen otantamenetelmä useassa tutkimuksessa. Esimerkiksi lienee mahdotonta testata samaa lääkettä useaan otteeseen samaan aikaan yhdellä koehenkilöllä. YSO:n poiminta palauttamatta Kun poiminta suoritetaan palauttamatta, poimittua alkiota ei palauteta perusjoukkoon poiminnan jälkeen eikä se täten voi tulla poimituksi otokseen kuin kerran. Kyseessä on siis otanta ilman takaisinpanoa (without replacement). Tällöin alkioiden arvonnat eivät enää ole riipumattomia: alkion todennäköisyys tulla poimituksi otokseen riippuu siitä kuinka monta alkiota otokseen on jo poimittu. Alkion \\(i\\) sisältymistodennäköisyys on tällöin vastaavasti \\[ \\pi_i = \\frac{1}{N - A_i}, \\] Tässä \\(A_i\\) on jo poimittujen alkioiden lukumäärä ennen kyseistä otositeraatiota: ensimmäisen poiminnan kohdalla \\(A_i = 0\\), toisen kohdalla \\(A_i = 1\\) ja niin edespäin. Ilman takaisinpanoa populaatiosta voidaan poimia \\({N \\choose n}\\) erilaista otosta.21 Otantaan palauttamatta liittyviä todennäköisyyksiä hallitaan hypergeometrisen jakauman avulla, joka johtaa (melko) yksinkertaiseen tilastolliseen malliin YSO:a käytettäessä. Esimerkki: Yksinkertaisen satunnaisotannan poimintastrategiat Esimerkki: Poimitaan palloja kulhosta satunnaisesti. Jos yksittäinen pallo (alkio) voi tulla poimituksi useammin kuin kerran, eli pallo palautetaan kulhoon sen poiminnan jälkeen, on kyseessä yksinkertainen satunnaisotanta takaisinpanolla. Vastaavasti jos pallo voi tulla valituksi vain kerran, eli pallo poistetaan kulhosta sen poiminnan jälkeen, on kyseessä otanta ilman takaisinpanoa. Otoskoon vaikutus YSO:n Yksinkertaisen satunnaisotannan erot takaisinpanolla ja ilman takaisinpanoa riippuvat otantakehikon (tai yleisemmin perusjoukon) koosta. Mikäli poimittava otos muodostaa suuren osan perusjoukosta (ts. \\(\\frac{n}{N}\\) on “suuri”, eli lähellä yhtä) menetelmät poikkeavat olennaisesti. Toisaalta, jos perusjoukko on ääretön niin menetelmillä ei ole käytännössä eroa (ts. kun \\(N \\longrightarrow \\infty\\) niin \\(\\frac{n}{N} \\longrightarrow 0\\) eli todennäköisyys että sama alkio poimittaisiin otokseen useammin kuin kerran lähestyy nollaa otoskoon lähestyessä ääretöntä). Monesti onkin (teoreettiselta) kannalta järkevää olettaa että otos poimitaan äärettömästä perusjoukosta vaikka perusjoukko tosiasiallisesti olisikin äärellinen (mutta riittävän “iso”). Tällöin voidaan olettaa käytettävän otantaa takaisinpanolla, sillä siinä käytettävät tilastolliset mallit ovat yksinkertaisempia kuin otannassa ilman takaisinpanoa ja tämä helpottaa tilastollisessa päättelyssä käytettäviä kaavoja. YSO: Potentiaaliset ongelmat Monissa tapauksissa ei kuitenkaan ole helppoa saada listaa kaikista perusjoukon havaintoyksiköistä (jolloin menetelmän käyttö on mahdotonta). Kyselytutkimuksissa perusjoukko on usein suuri ja laajalle alueelle hajaantunut. Henkilökohtaisten, kasvotusten toteutettavien, haastattelujen tekeminen vaatisi suuria resursseja (haastattelijat joutuisivat esim. matkustamaan ympäri Suomea satunnaisotokseen valikoituneiden henkilöiden asuinpaikkojen mukaan). Tällaisissa tutkimustilanteissa käytetäänkin usein muunlaisia otantamenetelmiä. 5.5.2 Systemaattinen otanta Systemaattisessa, eli tasavälisessä, otannassa poimintakehikkoon (perusjoukkoon) kuuluvat alkiot järjestetään jonoon ja siitä poimitaan otokseen joka \\(k\\). alkio. Esimerkiksi, jos oletetaan että perusjoukkoon kuuluu 1000 tilastoyksikköä ja valittu otoskoko on 100, niin otos voidaan poimia perusjoukon alkioiden järjestetystä listasta poimimalla siitä joka kymmenes yksikkö. Systemaattinen otanta ei oikeastaan kuulu satunnaisotannaksi laskettaviin menetelmiin, koska siinä ei sovelleta arvontaa. Yksinkertainen satunnaisotanta voidaan kuitenkin nähdä systemaattisen otannan erikoistapauksena (eli systemaattinen otanta voidaan toteuttaa satunnaisotantana), missä perusjoukon alkiot järjestetään jonoon satunnaistamalla. Ts. jonon järjestys on satunnainen, eli joka \\(k\\). jonon alkio on “satunnaisotos” otantakehikosta. Systemaattinen otanta tuottaa tällöin samat johtopäätelmät kuin yksinkertainen satunnaisotanta, jos perusjoukon alkioiden järjestys on tutkittavan ilmiön kannalta satunnainen! Toisin sanoen, harhaa ei synny mikäli perusjoukon alkioiden järjestys ei riipu sellaisesta ominaisuudesta, jota tutkitaan. Systemaattisen otannan suhteen potentiaaliseksi ongelmaksi muotoutuu havaintoyksikkölistan mahdollinen säännöllinen jaksollisuus, jota se ei havaitse ja jolloin satunnaisotanta toimisi (kenties) paremmin. Ongelmia syntyy esimerkiksi silloin, jos tiedot perusjoukosta koostuvat heteropariskunnista ja poimintaintervalli on parillinen luku. Tällöin seurauksena voi olla, että otokseen saattaisi valikoitua ainoastaan joko miehiä tai naisia. Myös systemaattisessa otannassa tarvitaan siis lista tai rekisteri kaikista perusjoukon havaintoyksiköistä ja sitä sovelletaankin tavallisesti YSO:n sijasta silloin, kun perusjoukon alkioista on käytettävissä tietorekisteri, luettelo tai havaintoja kerätään ajassa tai tilassa. Esimerkiksi mielipidekyselyn kohteet poimitaan (voitiin poimia) puhelinluettelosta (tai vastaavasta rekisteristä) valitsemalla haastateltavaksi jokaiselta aukeamalta ensimmäisenä esiintyvä henkilö tai jotain tuotetta valmistavan tehtaan laaduvalvonnassa valitsemalla laatuarviointiin joka sadas tuote, joka hihnalta valmistuu. Muita esimerkkejä ovat esim. liikenne-, jäsenrekisteri- tai kassajonossa seisovien otantayksiköiden poiminta otokseen. 5.5.3 Ositettu otanta Ositettu otanta on sopiva menetelmä tilanteisiin, joissa perusjoukko koostuu jonkin ominaisuuden suhteen homogeenisista ryhmistä, ts. alkioryhmistä (osista). Ositettu otanta pyrkii varmistamaan, että tutkittava otos on edustava kaikkien (tutkimuksen kannalta) olennaisten ryhmien osalta. Esimerkiksi jos tavoitteena on tutkia jonkin maan erilaisten ja usein hyvin eri kokoisten kieliryhmien taloudellista asemaa. Kaikista ryhmistä tulisi saada edustava otos. Tällöin maan koko populaatioon kohdistettu yksinkertainen satunnaisotanta ei olisi järkevää, sillä otoskoon pitäisi olla (todennäköisesti) hyvin suuri, että jokaisesta kieliryhmästä saataisiin poimittua edustava otos. Ositetun otannan avulla otos voitaisiin kerätä niin, että jokaisesta ryhmästä (ositteesta) poimitaan osaotos yksinkertaisella satunnaisotannalla tai systemaattisella otannalla ja nämä osaotokset yhdistetään yhdeksi otokseksi. Ositettu otanta voi (oikein toteutettuna ja sopivassa asetelmassa) tuottaa paljon tarkempaa tietoa kuin yksinkertainen satunnaisotanta samaa otoskokoa käytettäessä! Voidaan esimerkiksi käyttää tietoa siitä, että otosyksiköt ovat joka ositteessa keskenään samankaltaisia. Ositetun otannan käyttöön suurissa kyselytutkimuksissa liittyy samoja ongelma kuin yksinkertaiseen ja systemaattiseen satunnaisotantaan. Otokseen valikoituneet vastaajat voivat olla mm. levittäytyneinä suurelle maantieteelliselle alueelle. Näin ollen otannan suorittaminen vaatii suuria kustannuksia. Onko (järkevä) osittaminen ylipäätään mahdollista toteuttaa tarkasteltavassa sovelluskohteessa? 5.5.4 Ryväsotanta Ryväsotanta soveltuu tilanteisiin, joissa perusjoukko on “ryvästeistä” eli se voidaan jakaa luonnollisiin ryhmiin eli rypäisiin (eng. clusters). Rypäät indikoivat aineiston luontaista hierarkkista, eli monitasoista- tai asteista rakennetta. Esimerkkejä tällaisista ryhmistä ovat erilaiset yritykset tai koululuokat. Esimerkiksi yritykset muodostavat luonnollisesti eri rypäitä, joiden alkiot ovat työntekijöitä ja koululuokat muodostavat koulun sisällä omia luonnollisia rypäitään ja opiskelijat ovat alkioita näissä rypäissä. Huomionarvoista onkin, että toisin kuin ositetussa otannassa, ryväsotannassa rypäiden oletetaan olevan toistensa kanssa riittävän samankaltaisia, että jokaista rypästä ei tarvitse erikseen tutkia. Tämä onkin yksi ryväsotannan tärkeimpiä motivointeja, sillä sitä usein perustellaan kustannustehokkuudella: sen sijaan että poimitaan satunnaisia koululaisia mahdollisesti suuresta määrästä kouluja, voidaan poimia satunnaisia rypäitä (kouluja), joista tutkimusyksiköt eli koululaiset poimitaan. Lisäksi koulun sisällä koululuokat muodostavat alirypäitä, joista voidaan edelleen poimia satunnaisotos, jotta päästään tutkimaan perusjoukon alkioita eli koululaisia esim. haastattelututkimuksen muodossa. Tavoitteena on vähentää tietojen keruun aiheuttamia kustannuksia samalla varmistaen, että otos on kuitenkin mahdollisimman edustava! Ryväsotannan voi suorittaa yksi- tai kaksivaiheisena (yksiasteinen/kaksiasteinen ryväsotanta). Kaksivaiheisessa ryväsotannassa Ensimmäisessä vaiheessa poimitaan joukko rypäitä kaikkien rypäiden joukosta, eli vain osa rypäistä on mukana lopullisessa otoksessa. Toisessa vaiheessa poimitaan ensimmäisessä vaiheessa poimituista rypäistä alkiotason otokset. Yksivaiheisessa ryväsotannassa toisessa vaiheessa valitaan kaikki ensimmäisen vaiheen otosrypäiden alkiot, jolloin toisen vaiheen otanta typistyy ensimmäisen vaiheen rypäiden alkioiden kokonaistutkimukseksi. Poiminnan eri vaiheissa voidaan soveltaa yksinkertaista satunnaisotantaa tai systemaattista otantaa. Ryväsotantaa käytetään usein suuria haastattelututkimuksia tehtäessä. Erityisesti, ryväsotantaa voidaan hyödyntää myös silloin, kun tutkijalla ei ole käytettävissään kattavaa listaa kaikista havaintoyksiköistä, mutta näiden muodostamat rypäät on määritettävissä. Ryväsotannan heikkoutena pidetään sitä, ettei aina ole helppoa muodostaa rypäitä, jotka ovat toistensa kaltaisia. Tulosten tarkkuus myös riippuu moninpaikoin siitä, kuinka hyvin rypäisiin jako onnistuu. Esimerkkejä ryväsotannasta Esimerkki 1: Poimitaan oppilaitoksen opiskelijoista otos arpomalla ensin otos luokkahuoneista (=rypäistä). Arvotuissa luokkahuoneissa käydään sitten suorittamassa kysely. Esim. Oppilaitoksen opiskelijoista voidaan poimia otos arpomalla ensin otos luokkahuoneista, jolloin luokkahuoneet ovat nk. rypäitä. Mahdollisia ongelmia? Miten huomoida päivä- ja iltaopiskelijat? Tämän voisi toteuttaa arpomalla otos luokkahuoneista päiväsaikaan ja toinen otos ilta-aikaan. Tässä yhdistetään ryväsotantaan ositettu otanta, jolla taataan päivä- ja iltaopiskelijoiden edustus. Esimerkki 2: Tutkittaessa tänä vuonna peruskoulun aloittavia voidaan ensin poimia otos kouluista, jolloin koulut ovat rypäitä. Tämän jälkeen arvotaan kustakin otokseen tulleesta koulusta tietty määrä tutkimuksen kohderyhmään kuuluvia oppilaita. Satunnaislukujen generointia käsitellään ja opetellaan mm. kursseilla TILM3517 R-kielen alkeet ja TILM3705 Johdatus laskennalliseen tilastotieteeseen.↩︎ Kun otosyksiköiden järjestyksellä ei ole merkitystä. \\({N \\choose n}\\) on ns. binomikerroin, joka saadaan kaavasta \\({N \\choose n} = \\frac{N!}{n!(N-n)!},\\) jossa \\(N! = N \\cdot (N-1) \\cdot (N-2) \\cdots 1\\) on \\(N\\):n kertoma.↩︎ "],["alaluku56.html", "5.6 Otantaesimerkkejä", " 5.6 Otantaesimerkkejä Esimerkki: Työllisyys ja työttömyys, Tilastokeskuksen työvoimatutkimus Työvoimatutkimus on otostutkimus, jonka avulla tilastoidaan 15–74-vuotiaan väestön työmarkkinoille osallistumista, työllisyyttä, työttömyyttä ja työaikaa (yhden viikon aikana) kuukausittain, neljännesvuosittain ja vuosittain. Työvoimatilastoja käytetään työvoimapoliittisten ennusteiden ja suunnitelmien laadinnassa, toimien seurannassa ja päätöksenteon tukena. Työmarkkina-aseman perusluokittelussa väestö jaetaan työllisiin, työttömiin ja työvoiman ulkopuolisiin. Työlliset ja työttömät muodostavat työvoiman. Työvoimatutkimuksen perusjoukon muodostavat Suomessa vakinaisesti asuvat 15–74-vuotiaat henkilöt. Työvoimatutkimuksen otos poimitaan ositetulla satunnaisotannalla väestön keskusrekisteriin perustuvasta Tilastokeskuksen väestötietokannasta kahdesti vuodessa. Ositetun satunnaisotoksen poiminta: Tutkimus on paneelitutkimus, jossa samaa henkilöä haastatellaan viisi kertaa. Joka kuukauden otokseen kuuluu noin 12 000 henkilöä, keskimäärin noin joka 300. henkilö perusjoukosta. Yhden tutkimuskuukauden otos koostuu viidestä rotaatioryhmästä, jotka ovat tulleet tutkimukseen mukaan eri aikoina. Otos vaihtuu asteittain siten, että kolmena peräkkäisenä kuukautena vastaamisvuorossa ovat eri henkilöt. Julkisuudessa seurataan useimmiten kuukausittain työllisyyden ja työttömyyden muutoksia edellisen vuoden vastaavasta kuukaudesta. Vaihtoehtoisesti voidaan käyttää kausitasoitettuja lukuja, jolloin tilannetta voidaan verrata edelliseen kuukauteen. Esimerkki: Terveys 2000 Terveys 2000 -tutkimuksen tavoite oli tuottaa ajankohtainen kattava kuva työikäisen ja iäkkään väestön terveydestä ja toimintakyvystä selvittämällä tärkeimpien terveysongelmien yleisyyttä ja syitä sekä niihin liittyvän hoidon, kuntoutuksen ja avun tarvetta. Tutkimus koskee (koski) 18 vuotta täyttänyttä Suomen aikuisväestöä (perusjoukko), josta valitaan valtakunnallisesti edustava 10 000 henkilön otos. Poimittiin kaksivaiheinen ryväsotos terveyskeskuspiireistä. Ositus perustui yliopistosairaaloiden vastuualuiden väestömäärään suhteutettuun kiintiöintiin. Suurimmat 15 terveyskeskuspiiriä poimittiin otokseen ja lopuista 65:stä piiristä poimittiin loppuotos kussakin ositteessa systemaattisella (PPS) otannalla (sisältymistodennäköisyys suhteessa alkion kokoon). "],["alaluku57.html", "5.7 Otannan haasteita vielä kootusti", " 5.7 Otannan haasteita vielä kootusti Poimintaharha: Otos ei edusta populaatiota. Vaarana varsinkin silloin, kun otokseen tulleet populaation alkiot ovat valikoituneet tai ovat itse valinneet itsensä otokseen. Vastaavasti toisinaan otoksen peitto ei ole hyvä eli tällöin otanta ei kata koko perusjoukkoa tai se kattaa perusjoukon ja vähän muutakin. Jos television ajankohtaisohjelma pyytää katsojia twiittaamaan mielipiteensä ajankohtaisesta asiasta, kyseessä on itse valikoituva näyte (osallistujat valitsevat itse itsensä). Jos poimitaan tutkimukseen ne perusjoukon alkiot, jotka ovat tutkimuksen tekemishetkellä ‘saatavilla’, niin kyseessä on näyte. Näyte ei siis kata ilmiön koko vaihtelua edustavan satunnaisotoksen tapaan. Esimerkiksi perinteiset katukyselyt eivät ole hyvä otantatapa, sillä kadulla liikkujat eivät välttämättä kovin hyvin edusta tutkittavaa perusjoukkoa, ellei perusjoukkona ole kyseisellä kadulla kyseiseen aikaan liikkuvat ihmiset. Vajaapeittävyys: Populaation alkioista ei ole välttämättä täydellistä luetteloa Vastauskato: Tutkimuksen kohteita ei tavoiteta tai he kieltäytyvät vastaamatta. Kadon vuoksi lopullinen otoskoko saattaa jopa karsiutua pois tai jokin osajoukko on aliedustettuna. Vastausharha: Kysymykset voivat olla huonosti muotoiltuja tai vastaajat voivat antaa vääriä tietoja. "],["luvun-5-yhteenveto-keskeisiä-termejä-ja-kokonaisuuksia..html", "5.8 Luvun 5 yhteenveto, keskeisiä termejä ja kokonaisuuksia.", " 5.8 Luvun 5 yhteenveto, keskeisiä termejä ja kokonaisuuksia. Termejä - Otanta - Perusjoukko/populaatio - Otos/otosaineisto/data - Havainto/havaintoarvo - Edustavuus ja edustava otos - Tilastoyksikkö ja tilastomuuttuja - Tutkimusmuuttuja ja taustamuuttuja(t) - Kokonaistutkimus vs. otantatutkimus - Otoskoko - Otantakehikko - Mittaaminen - Harhattomuus - Toistettavuus - Kontrolloidut kokeet vs. suorat havainnot - Selittävät ja sekoittavat tekijät - Puuttuvien selittäjien harha - Valikoituminen - Satunnaistaminen - Käsittely- ja kontrolliryhmät Mitta-asteikot - Laatueroasteikko/luokitteluasteikko (nominaaliasteikko) - Järjestysasteikko (ordinaaliasteikko) - Välimatka-asteikko (intervalliasteikko) - Suhdeasteikko - Kvalitatiiviset ja kvantitatiiviset muuttujat Otantamenetelmät - Yksinkertainen satunnaisotanta (YSO) - Systemaattinen otanta (SYS) - Ositettu otanta - Ryväsotanta - Sisältymistodennäköisyys - YSO takaisinpalauttaen ja YSO takaisin palauttamatta - Poimintaharha - Vajaapeittävyys - Vastauskato - Vastausharha - Näyte "],["luku6.html", "Luku 6 Otokset ja otosjakaumat: tilastollisen päättelyn näkökulma", " Luku 6 Otokset ja otosjakaumat: tilastollisen päättelyn näkökulma Tarkastellaan seuraavaksi otoksia ja otosjakaumia “tilastollisemmin” mitä edellisten lukujen erityisesti otantaa koskevan johdannon yhteydessä. Tilastollinen päättely on keskeinen osa tilastotiedettä, sillä se mahdollistaa päätelmien yleistämisen otoksesta populaatioon/perusjoukkoon. Tämä luku toimii esimerkkinä formaaliin matemaattiseen esitykseen perustuvan tilastollisen päättelyn perusteista (otannan ja otantajakaumien näkökulmasta), jonka ideana on yleisesti tehdä luotettavia johtopäätöksiä perusjoukosta otoksen perusteella. Tällä kurssilla käydään läpi (vain) tarvittavia yksityiskohtia sekä rakennetaan pohjia tn-laskennan kurssin jälkeiselle tilastollisen päättelyn peruskurssille (TILM3555). "],["alaluku61.html", "6.1 Satunnaisotos, yhteisjakauma ja tilastollinen malli", " 6.1 Satunnaisotos, yhteisjakauma ja tilastollinen malli Luvusta 4 muistamme, että tilastollisen tutkimuksen kohteena on satunnaisilmiöt, joita kuvataan satunnaismuuttujia käyttäen. Satunnaismuuttujilla on todennäköisyysjakaumat, joita tilastotieteessä kuvataan todennäköisyys- eli tiheysfunktion (tai pistetodennäköisyysfunktion) avulla. Merkitään satunnaismuuttujaa isolla kirjaimella, \\(Y\\), ja satunnaismuuttujan realisaatiota pienellä kirjaimella \\(y\\). Otoskokoa, eli otokseen osallistuvien tilastoyksiköiden määrää merkitään \\(n\\):llä ja tilastoyksiköitä indeksöidään alaindeksillä \\(i=1,\\ldots,n\\). Otoksen poimimisen jälkeen satunnaismuuttujat \\(Y_1, \\ldots, Y_n\\) saavat havaituiksi arvoikseen havaintoarvot \\(y_1, \\ldots, y_n\\) (ts. \\(Y_1=y_1, \\ldots, Y_n = y_n\\)). Näin havaintoaineisto on siis satunnaisotos, joka voidaan määritellä tarkemmin seuraavasti. Satunnaisotos Olkoot \\(Y_1, \\ldots, Y_n\\) riippumattomia ja samoinjakautuneita satunnaismuuttujia, joiden tiheysfunktiota (tf., tai pistetodennäköisyysfunktiota (ptnf)) merkitään \\(f(y, \\theta)\\):llä, jossa \\(y\\):n on yksittäisen sm:jan \\(Y\\) reaalisaatio ja \\(\\theta\\) on jokin jakauman muodon määräävä parametri (tai parametrit). Parametrin \\(\\theta\\) arvoa ei yleensä tunneta ja tavoitteena onkin päätellä, estimoida, sen arvo lopulta käytettävissä olevasta aineistosta. Satunnaisotoksen tilastollinen malli Havaintoarvot \\(y_1, \\dots, y_n\\) ovat kiinteitä lukuja, mutta ne vaihtelevat satunnaisesti otoksesta toiseen. Satunnaisotannassa satunnaisuus liittyy siis havaintoarvojen vaihteluun satunnaisesti otoksesta toiseen. Satunnaisuus ei siis liity otannan tuloksena saatuihin havaintoarvoihin, vaan otoksen poimintaan. Satunnaismuuttujien \\(Y_1, \\ldots, Y_n\\) yhteisjakauma muodostaa (tiettyjen lisäoletusten jälkeen) tilastollisen mallin havaintoarvojen satunnaiselle vaihtelulle eri otoksissa. Koska tällä kurssilla satunnaismuuttujat \\(Y_1, \\ldots, Y_n\\) oletetaan riippumattomiksi toisiinsa nähden, niiden yhteisjakauma on tulomuotoa \\(f(y_1, \\ldots, y_n; \\theta) = f(y_1; \\theta) \\times \\cdots \\times f(y_n; \\theta)\\). Tässä \\(f(y_1, \\ldots, y_n; \\theta)\\) on siis tilastollinen malli: sen muodon määrää tutkijan tekemä aineistoa koskeva jakaumaoletus, mikä voi paikoin olla hyvinkin monimutkainen. Tilastollisen mallin monimutkaisuus ilmenee sen parametrien määrästä: mitä useampi parametri (erit. suhteessa havaintojen määrään), sitä monimutkaisempi malli. Useimmiten kuitenkin ajatellaan, että on käytettävä niin yksinkertaisia menetelmiä kuin mahdollista, mutta ei yhtään yksinkertaisempia. Tämä on ns. parsimoonisuusperiaate eli vähäparametrisuus- tai säästeliäisyysperiaate. Vähäparametrisuusperiaatteen voidaan nähdä perustuvan ns. Occamin partaveitsen -periaatteeseen, jonka mukaan “ilmiöitä selittävien tekijöiden määrän tulee olla mahdollisimman vähäinen”, ts. tilastotieteessä menetelmien (mallien) tulee olla mahdollisimman yksinkertaisia, mutta silti riittäviä. Tämä periaate ja sen suhde ns. varianssin ja harhan väliseen kompromissiin on erityisen tärkeä erityisesti tilastollisen ennustamisen ja viime vuosikymmeninä yleistyneen tilastollisen (kone)oppimisen sovellutuksissa (ks. tarkemmin alaluku 3.3 ja luku 6). Oletetaan, että \\(Y_1, \\ldots, Y_n\\) ovat aiempien oletusten pätiessä riippumattomia sm:jia ja että ne muodostavat satunnaisotoksen jakaumasta, jonka odotusarvo on \\(\\mu\\) ja varianssi on \\(\\sigma^2\\). Ts. oletamme \\[ \\text{E}(Y_i) = \\mu, \\quad \\text{ja} \\quad \\mathrm{Var}(Y_i) = \\sigma^2, \\quad i=1,\\ldots,n. \\] Tässä tapauksessa mielenkiinnon kohteena olevat parametrit ovat siis \\(\\mu\\) ja \\(\\sigma^2\\) eli \\(\\theta = (\\mu \\quad \\sigma^2)\\). Tilastollisten mallien tehtävänä on siis estimoida nämä todennäköisyysjakaumien parametrit havaitun aineiston perusteella, joten keskeinen tilastollinen kysymys on että miten estimointi suoritetaan luotettavasti. Esimerkki: satunnaisotos normaalijakaumasta Normaalijakautuneiden satunnaismuuttujien satunnaisotokselle pätee \\(Y_1, \\ldots, Y_n \\perp \\!\\!\\! \\perp, \\,\\, Y_i \\thicksim \\text{N}(\\mu, \\sigma^2),\\,\\, i=1,\\ldots,n\\). Merkintä \\(\\perp \\!\\!\\! \\perp\\) tarkoittaa, että sm:t \\(Y_1,\\ldots,Y_n\\) ovat riippumattomia ja samoin jakautuneita (toisinaan myös lyhyesti iid tai i.i.d, joka tulee englannin kielen ilmaisusta “independent and identically distributed”). Merkintä soveltuu käytettäväksi muidenkin jakaumien tapauksessa. Esimerkiksi R-ohjelmassa voidaan generoida 10 havainnon (\\(n=10\\)) satunnaisotos standardoidusta normaalijakaumasta (ts. \\(Y_i \\thicksim \\text{N}(0,1),\\, i=1,\\ldots,10\\)) komennolla rnorm(10). Esimerkki: miesten pituus Kerätään havaintoja miesten pituuksista yksinkertaisella satunnaisotannalla (takaisinpalauttaen) \\(n\\) kappaletta. Tällöin havaintoarvoja \\(Y_1, \\ldots, Y_n\\) voidaan pitää riippumattomina satunnaismuuttujina, joista jokainen noudattaa tehdyn jakaumaoletuksen mukaan normaalijakaumaa \\(\\text{N}(\\mu, \\sigma^2)\\). Estimoinnin tehtävänä on muodostaa parhaat mahdolliset arviot parametreille \\(\\mu\\) ja \\(\\sigma^2\\), ja mahdollisesti testata esimerkiksi odotusarvolle \\(\\mu\\) asetettua hypoteesia. "],["alaluku62.html", "6.2 Otosjakauma: Estimaattori ja estimaatti", " 6.2 Otosjakauma: Estimaattori ja estimaatti Erityisesti klassisessa tilastotieteessä tilastollinen päättely pohjautuu aineiston tilastollisen mallin kuvaamalle tilastolliselle stabiliteetille, joka ilmenee ajatuksena aineiston keruun toistamisesta. Oletetaan, että tarkasteltavan aineiston on tuottanut satunnaisotanta tai satunnaiskoe, joka noudattaa tilastollista mallia \\(f(y_1, \\ldots, y_n; \\theta)\\) (aiemmin merkinnöin). Toistetaan aineiston keruu samoissa olosuhteissa yhä uudelleen ja uudelleen. Saatava aineisto (numeeriset arvot) \\(y_1, \\ldots, y_n\\) vaihtelevat näin ollen valitun tilastollisen mallin jakauman kuvaamalla tavalla. Satunnaisotoksesta voidaan laskea erilaisia tunnuslukuja/otossuureita, joita merkitään \\(T\\):llä, ts. ne ovat aineiston funktioita \\[ T = g(Y_1, \\ldots, Y_n). \\] Tunnusluvut ovat satunnaismuuttujien funktioina myös satunnaismuuttujia. Tunnusluvulla on nk. todellinen arvo, \\(g(\\theta)\\), joka vastaa tunnusluvun arvoa perusjoukon tasolla ja jota pyritään aineistoa käyttäen estimoimaan. Esimerkkinä tunnusluvusta on keskiarvo \\(\\bar{Y} = \\frac{1}{n} \\sum_{i=1}^{n} Y_i\\). Tunnusluvun havaittu arvo (realisaatio) pisteessä (\\(y_1,\\ldots, y_n\\)) eli havaitussa aineistossa on \\[ t = g(y_1, \\ldots, y_n). \\] Otoksen poimimisen jälkeen, havaintoarvoja käyttäen, voidaan laskea tunnuslukujen havaitut arvot (jolloin ne ovat siis ei-satunnaisia). Esimerkiksi keskiarvo on havaittujen arvojen keskiarvo, kun se lasketaan kerätystä aineistosta. Jos tunnuslukua \\(T\\) käytetään tilastollisen mallin parametrin (parametrien) \\(\\theta\\) estimointiin, niin tätä sanotaan tällöin parametrin estimaattoriksi. Estimaattorin otoskohtaisia arvoja, kuten yllä \\(t\\), kutsutaan estimaateiksi. Toivottavaa olisi, että estimaatit \\(t = g(y_1, \\ldots, y_n)\\) osuisivat mahdollisimman lähelle tunnusluvun todellista arvoa \\(g(\\theta)\\). Ts. satunnaismuuttujan eli tässä tapauksessa estimaattorin \\(T=g(Y_1, \\ldots, Y_n)\\) jakauman tulisi keskittyä mahdollisimman tiiviisti \\(g(\\theta)\\):n ympärille. Koska tunnusluku/estimaattori \\(T\\) on satunnaismuuttuja, sillä on todennäköisyysjakauma, jota kutsutaan tunnusluvun \\(T\\) otosjakaumaksi. Otosjakauma muodostaa (tilastollisen mallin) todennäköisyysmallin tunnusluvun \\(T\\) arvojen satunnaisvaihtelulle otoksesta toiseen. Otosjakaumat riippuvat tuntemattomista parametreista, joiden arvoja ei yleensä tunneta ja niitä pyritään estimoimaan kerättyä otosta ja sopivaa tunnuslukua käyttäen. Parametri on (usein) perusjoukon tunnusluku, jota halutaan arvioida. Parametrit estimoidaan, kuten yllä jo todettiin, havaintoaineistoa käyttäen. Estimaattorin ominaisuudet Merkitään seuraavassa parametrin \\(\\theta\\) estimaattoria \\(\\widehat{\\theta}\\):lla ja siltä voidaan toivoa seuraavia ominaisuuksia: Harhattomuus Estimaattorin odotettavissa oleva arvo yhtyy tuntemattoman parametrin \\(\\theta\\) todelliseen arvoon eli \\(\\text{E}(\\widehat{\\theta}) = \\theta\\). Harhaton estimaattori tuottaa keskimäärin oikean kokoisia arvoja (estimaatteja) estimoitavalle parametrille. Estimaattorin tuottama arvo parametrille saattaa tietylle otokselle poiketa paljonkin parametrin todellisesta arvosta, mutta odotusarvon frekvenssitulkinnan mukaan estimaattorin tuottamat otoskohtaiset arvot parametrille jakautuvat otantaa toistettaessa (symmetrisesti) parametrin todellisen arvon ympärille. Kuvio 6.1: Havainnollistuksia estimaattoreiden ominaisuuksista. Tyhjentävyys Tyhjentävä estimaattori käyttää kaiken otokseen sisältyvän parametria \\(\\theta\\) koskevan informaation. Tehokkuus Kahdesta saman parametrin \\(\\theta\\) estimaattorista tehokkaampi on se, jonka varianssi on pienempi. Ts. \\(\\widehat{\\theta}^{(1)}\\) on tehokkaampi kuin \\(\\widehat{\\theta}^{(2)}\\), jos \\(\\mathrm{Var}(\\widehat{\\theta}^{(1)}) \\le \\mathrm{Var}(\\widehat{\\theta}^{(2)})\\). Tarkentuvuus Tarkentuvan estimaattorin \\(\\widehat{\\theta}\\) arvot lähestyvät parametrin \\(\\theta\\) oikeaa arvoa otoskoon kasvaessa. Voidaan osoittaa (yksityiskohdat sivuutetaan tällä kurssilla), että esimerkiksi yksinkertaisen satunnaisotoksen tapauksessa tavanomaisilla binomi- ja normaalijakauman parametrien estimaattoreilla on kaikki edellä mainitut hyvät ominaisuudet. Näin ei ole yleisesti monimutkaisemmissa otantatilanteissa ja tilastollisisssa malleissa. Estimaattoreiden kehittäminen erilaisten tilastollisten mallien tapauksessa kuuluu teoreettisen tilastotieteen alaan. Seuraavaksi perehdytään tarkemmin kahteen kenties useimmiten tarkasteltavaan tunnuslukuun ja niiden otosjakaumiin: Aritmeettisen keskiarvon otosjakaumaan 6.3 Suhteellisen osuuden (frekvenssin) otosjakaumaan 6.4 "],["alaluku63.html", "6.3 Otoskeskiarvo ja otosvarianssi (estimaattoreina)", " 6.3 Otoskeskiarvo ja otosvarianssi (estimaattoreina) Otoskeskiarvo Oletetaan, kuten aiemmin, että \\(Y_1,\\ldots,Y_n\\) ovat riippumattomia sm:jia ja että ne muodostavat satunnaisotoksen jakaumasta, jonka odotusarvo on \\(\\mu\\), ts. \\(\\text{E}(Y_i) = \\mu\\) ja varianssi on \\(\\sigma^2\\), ts. \\(\\text{Var}(Y_i) = \\sigma^2\\). Havaintojen (satunnaismuuttujien) \\(Y_1, \\ldots, Y_n\\) otoskeskiarvo on \\[ \\bar{Y} = \\frac{1}{n}(Y_1 + \\cdots + Y_n) = \\frac{1}{n} \\sum_{i=1}^{n} Y_i \\] Yksittäisen otoksen otoskeskiarvo on tällöin sm:jien realisaatioiden aritmeettinen keskiarvo \\[ \\bar{y} = \\frac{1}{n} \\sum_{i=1}^{n} y_i. \\] Otoskeskiarvo on satunnaismuutuja, jonka saama arvo vaihtelee satunnaisesti otoksesta toiseen johtuen satunnaisotannasta. Kun satunnaismuuttujat ovat samoin jakautuneet odotusarvonaan \\(\\mu\\), on otoskeskiarvo jakauman odotusarvon harhaton estimaattori, ts. \\[\\text{E}(\\bar{Y}) = \\mu\\] Täten otoskeskiarvo kuvaa aineiston perusjoukon tilastollisen mallin odotusarvoa. Aritmeettisen keskiarvon ominaisuuksia Aiempien oletusten pätiessä aritmeettisella keskiarvolla \\(\\bar{Y}\\) on seuraava odotusarvo ja varianssi: \\[ \\text{E}(\\bar{Y}) = \\mu, \\quad \\mathrm{Var}(\\bar{Y}) = \\frac{\\sigma^2}{n}. \\] Aritmeettisen keskiarvon \\(\\bar{Y}\\) standardipoikkeama \\[ \\text{D}(\\bar{Y}) = \\sqrt{\\mathrm{Var}(\\bar{Y})} = \\frac{\\sigma}{\\sqrt{n}}. \\] Standardipoikkeamaa kutsutaan myös keskiarvon keskivirheeksi ja se kuvaa otoskeskiarvon otosvaihtelua odotusarvon \\(\\mu\\) ympärillä. Aritmeettisen keskiarvon otosjakauma keskittyy yhä voimakkaammin havaintojen yhteisen odotusarvon \\(\\mu\\) ympärille, kun otoskoko \\(n\\) kasvaa. Ts. otoskoon \\(n\\) kasvaessa \\(\\mathrm{Var}(\\bar{Y}) = \\frac{\\sigma^2}{n}\\) pienenee. Otosvarianssi Aineiston sisältämää vaihtelua kuvataan otosvarianssilla \\[ S^2= \\frac{1}{n-1} \\sum_{i=1}^{n} (y_i - \\bar{y})^2. \\] Vastaavasti sm:jien vaihtelua perusjoukon tasolla kuvataan populaatiovarianssilla \\[ \\sigma^2= \\frac{1}{N} \\sum_{j=1}^{N} (Y_j - \\mu)^2, \\] jota otosvarianssi harhattomasti estimoi. Huomioi, että otosvarianssi on eri asia kuin otoskeskiarvon varianssi. Otoskeskiarvo \\(\\bar{Y}\\) ja otosvarianssi \\(S^2\\) ovat siis satunnaismuuttujia, joiden saamat arvot vaihtelevat satunnaisesti otoksesta toiseen. Normaalijakautunut otos Muodostakoot havainnot \\(Y_1, \\ldots, Y_n\\) satunnaisotoksen normaalijakaumasta \\(\\text{N}(\\mu, \\sigma^2)\\). Tällöin voidaan osoittaa, että havaintojen \\(Y_1, \\ldots, Y_n\\) keskiarvo \\(\\bar{Y}\\) noudattaa normaalijakaumaa odotusarvolla \\(\\mu\\) ja varianssilla \\(\\sigma^2/n\\). Merkitään \\[ \\bar{Y} \\thicksim \\text{N} \\Big(\\mu, \\frac{\\sigma^2}{n} \\Big). \\] Itse asiassa ns. asymptoottiseen teoriaan vedoten (suurten otosten tapauksessa) voidaan osoittaa, että edellämainittu tulos pätee myös ilman normaalisuusoletusta. Nämä tarkastelut vaativat jälleen selvästi enemmän käytyjä tilastotieteen (ja matematiikan) opintoja. Standardoidun aritmeettisen keskiarvon otosjakauma Tarkastellaan standardoitua satunnaismuuttujaa \\[ Z = \\frac{\\bar{Y} - \\text{E}(\\bar{Y})}{\\text{D}(\\bar{Y})} = \\frac{\\bar{Y} - \\mu}{\\sigma / \\sqrt{n}} = \\sqrt{n} \\Big(\\frac{\\bar{Y} - \\mu}{\\sigma}\\Big). \\] Tällöin \\(Z\\):n odotusarvo \\(\\text{E}(Z) = 0\\) ja varianssi \\(\\mathrm{Var}(Z) = 1\\). Jos \\(Y_i \\thicksim \\text{N}(\\mu, \\sigma^2), i=1,\\ldots,n\\), niin tällöin \\(Z\\) noudattaa standardoitua normaalijakaumaa: \\[ Z \\thicksim \\text{N}(0,1). \\] Jälleen voidaan osoittaa, että tämä tulos pätee asymptoottisesti (suurissa otoksissa) myös ilman yllä tehtyä normaalisuusoletusta. "],["alaluku64.html", "6.4 Suhteellisen frekvenssin otosjakauma", " 6.4 Suhteellisen frekvenssin otosjakauma Frekvenssi ja suhteellinen frekvenssi Oletetaan, että tapahtuman \\(A\\) todennäköisyys on \\[ \\text{P}(A) = p, \\] jolloin tapahtuman \\(A\\) komplementtitapahtuman (vastatapahtuman) \\(A^c\\) todennäköisyys on \\[ \\text{P}(A^c) = 1- p = q. \\] Poimitaan satunnaisotos, jonka koko on \\(n\\). Tällöin \\(A\\)-tyyppisten alkioiden frekvenssi eli lukumäärä kyseisessä otoksessa on \\(f\\). Suhteellinen frekvenssi eli osuus on tällöin \\[ \\widehat{p} = \\frac{f}{n}. \\] Sekä frekvenssi (lukumäärä) \\(f\\) ja (täten myös) suhteellinen frekvenssi \\(\\widehat{p}\\) ovat satunnaismuuttujia, joiden saamat arvot vaihtelevat satunnaisesti otoksesta toiseen. Frekvenssin otosjakauma Frekvenssillä \\(f\\) on odotusarvo \\[ \\text{E}(f) = np, \\] ja varianssi \\[ \\mathrm{Var}(f) = npq = np(1-p). \\] Frekvenssi \\(f\\) noudattaa binomijakaumaa parametrein \\(n\\) ja \\(p\\): \\[ f \\thicksim \\mathrm{Bin}(n,p). \\] Suhteellinen frekvenssi: Odotusarvo ja varianssi Suhteellisen frekvenssin \\(\\widehat{p}\\) odotusarvo \\[ \\text{E}(\\widehat{p}) = \\text{E} \\Big(\\frac{f}{n} \\Big) = p, \\] ja varianssi \\[ \\mathrm{Var}(\\widehat{p}) = \\frac{pq}{n} = \\frac{p(1-p)}{n}. \\] Suhteellisen frekvenssin \\(\\widehat{p}\\) standardipoikkeamaa \\[ \\text{D}(\\widehat{p}) = \\sqrt{\\mathrm{Var} (\\widehat{p})} = \\sqrt{\\frac{pq}{n}} \\] voidaan kutsua suhteellisen frekvenssin keskivirheeksi ja se kuvaa suhteellisen frekvenssin otosvaihtelua odotusarvon \\(p\\) ympärillä. Suhteellisen frekvenssin otosjakauma Koska \\(\\text{E}(\\widehat{p}) = p\\) ja \\(\\mathrm{Var}(\\widehat{p}) = \\frac{pq}{n}\\), niin suhteellisen frekvenssin otosjakauma keskittyy yhä voimakkaammin tapahtuman A todennäköisyyden \\(\\text{P}(A) = p\\) ympärille, kun otoskoko \\(n\\) kasvaa. Jälleen suurten otosten tapauksessa voidaan osoittaa, että suhteellinen frekvenssi noudattaa em. oletusten pätiessä normaalijakaumaa: \\[ \\widehat{p} \\thicksim \\text{N} \\Big(p, \\frac{pq}{n} \\Big). \\] Aritmeettisen keskiarvon tapaan standardoitu sm. \\[ Z = \\frac{\\widehat{p} - p}{\\sqrt{\\frac{pq}{n}}} \\thicksim \\text{N}(0,1) \\] noudattaa suurissa otoksissa approksimatiivisesti standardoitua normaalijakaumaa. EU-kansanäänestys Suomen EU-kansanäänestyksessä vuonna 1994 jäsenyyttä kannattaneiden suhteellinen osuus oli 0,54 (54 %). Mikä olisi ollut tällöin tn., että ennen äänestystä 200 havainnon otoksessa kyllä-osuus olisi ollut alle 50 %? Suhteellisen frekvenssin otosjakauman perusteella kyllä-kannatusosuuden jakauma olisi \\[ %\\widehat{p} \\stackrel{as}{\\thicksim} \\text{N} \\Big(0.54, \\frac{0.54 \\times (1-0.54)}{200} \\Big), \\widehat{p} \\thicksim \\text{N} \\Big(0.54, \\frac{0.54 \\times (1-0.54)}{200} \\Big), \\] jossa \\(\\frac{0.54 \\times (1-0.54)}{200} = 0.0352^2\\). Näin ollen haluttu todennäköisyys (ts. saada sellainen satunnaismuuttujan \\(Z \\thicksim \\text{N}(0,1)\\) arvo että suhteellinen osuus on pienempi kuin 0.5) \\[ P \\Big(Z &lt; \\frac{0.5-0.54}{0.0352} \\Big) = P (Z &lt; -1.14) \\approx 0.127. \\] "],["alaluku65.html", "6.5 Muita tunnuslukuja", " 6.5 Muita tunnuslukuja Tilastollisia analyysejä tehtäessä johtopäätösten ja objektiivisten tulkintojen tueksi tarvitaan tunnuslukuja. Mm. otoskeskiarvoa tunnuslukuna tarkasteltiin jo edellä. Tunnuslukuja on paljon, ja jokainen niistä valottaa muuttujan jakaumaa eri näkökulmista. Jakaumien tunnusluvut voidaan jakaa sijaintilukuihin, hajontalukuihin ja muihin tunnuslukuihin. Kahdesta ensimmäisestä esimerkkejä ovat keskiarvo ja varianssi tai keskihajonta (välimatka- ja suhdeasteikon havaintojen tapauksessa). Esitellään seuraavassa vielä lyhyesti muutamia muita tunnuslukuja. Moodi: Moodi eli tyyppiarvo on havaintoaineiston yleisin muuttujan arvo tai se on luokka, jolla on suurin frekvenssi. Mediaani: Mediaani on järjestetyn havaintoaineiston keskimmäinen arvo (jos havaintoarvoja on pariton määrä, parillisessa tapauksessa esitetään jompikumpi keskimmäisistä arvoista). Mediaani siis jakaa järjestetyn havaintoaineiston kahteen osaan siten, että puolet arvoista on mediaania pienempiä ja puolet arvoltaan mediaania suurempia. Luokitteluasteikolla mitattaville muuttujille ei ole olemassa luontevia sijaintilukuja keskilukujen yhteydessä pl. moodi. Järjestysasteikolla mitatuille muuttujille voidaan mediaanin lisäksi määrittää fraktiileja: pp%:n fraktiili jakaa tilastoaineiston kahteen osaan siten, että kyseistä fraktiilia pienempiä havaintoarvoja on pp%. Eniten käytettyjä fraktiileja ovat kvartiilit. Alakvartiili \\(Q_1\\) on 25 %:n fraktiili, ja yläkvartiili \\(Q_3\\) on 75 % fraktiili. Tietyistä fraktiileista käytetään nimitystä desiili. Ensimmäinen desiili \\(D_1\\) on 10 % fraktiili ja esim. yhdeksäs fraktiili \\(D_9\\) on 90 % fraktiili. Hajontalukuja: Varianssin/keskihajonnan lisäksi, jos muuttuja on mitattu vähintään järjestysasteikolla, sille voidaan määrittää vaihteluväli ja kvartiiliväli. Vaihteluväli kuvaa aineiston kokonaispeittoa ja siinä ilmoitetaan aineiston pienin havainto ja suurin havainto. Ts. vaihteluväli=(pienin havainto, suurin havainto). Kvartiiliväli = (\\(Q_1, Q_3\\)). Muita tunnuslukuja: Tilastollisen päätöksenteon yhteydessä käytettäviä tunnuslukuja ovat vinous ja huipukkuus. Vinous ja huipukkuus voidaan määrittää välimatka- ja suhdeasteikon muuttujille. Vinous ja huipukkuus mittaavat kumpikin omalla tavallaan jakauman poikkeamaa normaalijakaumasta. Normaalijakauman vinous on 0 ja huipukkuus on 3. "],["alaluku66.html", "6.6 Luottamusvälit", " 6.6 Luottamusvälit Satunnaisesti saadusta aineistosta laskettujen tunnuslukujen luotettavuus on tilastollisen mallin parametrien estimoinnissa keskeinen tilastollinen kysymys. Otoksen poimintaan liittyvän satunnaisvaihtelun vuoksi emme voi varmuudella tietää onko saatu otokseen perustuva parametriestimaatti “lähellä” vai “kaukana” sen todellisesta arvosta. Täten tarvitaan jokin tapa, jolla saadun parametriestimaatin luotettavuutta voidaan arvioida. Luottamusväli Luottamusväli on otoksen perusteella määrätty väli, joka tutkijan valitsemalla todennäköisyydellä (luottamustasolla) peittää tarkasteltavan tilastollisen mallin \\(f(y;\\theta)\\) parametrin \\(\\theta\\) tuntemattoman todellisen arvon. Se perustetaan otostunnusluvun, estimaattorin, otosjakaumaan. Otoskoko on luottamusvälejä koskevissa tarkasteluissa keskeinen ja luottamusväleihin palataankin otoskoon käsittelyn yhteydessä. Valittua luottamustasoa merkitään usein \\(1-\\alpha\\):lla, jossa merkitsevyystaso (riskitaso) \\(\\alpha\\) on esimerkiksi \\(\\alpha=0.05\\). Tulkinta: Jos otantaa jakaumasta \\(f(y;\\theta)\\) toistetaan, niin keskimäärin \\(100 \\times (1-\\alpha)\\%\\) otoksista konstruloiduista luottamusväleistä peittää parametrin \\(\\theta\\) todellisen arvon. Oletetaan, että olemme tehneet johtopäätöksen, että konstruloitu luottamusväli peittää parametrin \\(\\theta\\) tuntemattoman todellisen arvon. Tällöin otantaa toistettaessa luottamusvälin konstruktiosta seuraa, että tehty johtopäätös on oikea keskimäärin \\(100 \\times (1-\\alpha)\\%\\) tapauksista. Vastaavasti taas \\(100 \\times \\alpha \\%\\) ei peitä parametrin todellista arvoa. Luottamusväli on kenties tunnetumpi kansankieliseltä nimitykseltään virhemarginaali, joka on itse asiassa luottamusvälin puolikas: todellinen parametriarvo kuuluu saadun estimaatin ja virhemarginaalien sisään jäävälle osuudelle. Normaalisti mm. otoskoon kasvu pienentää virhemarginaalia. Kuten jatkossa tullaan havaitsemaan, virhemarginaalin suuruuteen vaikuttavat otosasetelma, otoskoko, luottamustaso ja tutkittavan tilastollisen tunnusluvun jakauma. Luottamusväleissä ei varsinaisesti ole kyse “virheestä” vaan saadun/muodostetun tiedon tarkkuudesta. Luottamusvälit, eli virhemarginaalit, siis (yleisesti) riippuvat valittavasta luottamustasosta \\(1-\\alpha\\) ja näin ollen samasta aineistosta on saatavissa useita virhemarginaaleja. Täten on tarkalleen ottaen virheellistä sanoa, että “tutkimuksen virhemarginaali on 3,5 puoleen tai toiseen”. Oikeammin olisi sanoa esimerkiksi “tutkimuksessa saadun kannatuksen virhemarginaali on 3,5 puoleen tai toiseen 95 % luottamustasolla.” Virhemarginaali kasvaa, kun aineistoa lohkotaan: jos tuhannen hengen otoksesta esitetään tietoja, jotka kuvaavat erikseen miesten ja naisten ominaisuuksia, sukupuolittain lasketut ovat estimaatit epävarmempia kuin koko otoksesta esitetyt. Vastaavasti on virheellistä sanoa että tutkimuksella olisi virhemarginaali, sillä virhemarginaali liittyy aina vain tutkimuksen antamiin numeerisiin arvoihin. Aitoja virhelähteitä ovat mm. otantatutkimukseen liittyvien kysymysten muotoilu, käsitteiden monitulkintaisuus, vastaajien valikoituminen ja vastauskato. Normaalijakauman odotusarvon luottamusväli Käsittelemme seuraavassa (normaalijakauman) odotusarvon \\(\\mu\\) luottamusvälejä ja jatkossa oletetaan (ellei toisin mainita), että taustalla oleva populaatio, \\(N\\), on “iso” (ääretön). Näin ollen ns. äärellisyyskorjausta ei käytetä (yksinkertaisuuden vuoksi). Tarkastellaan satunnaisotosta normaalijakaumasta \\(Y_1, \\ldots, Y_n \\perp \\!\\!\\! \\perp, \\,\\, Y_i \\thicksim \\text{N}(\\mu, \\sigma^2),\\, i=1,\\ldots,n\\). Tarkastellaan normaalijakauman odotusarvon \\(\\mu\\) luottamusvälin määräämistä otannan avulla olettaen että jakauman varianssi \\(\\sigma^2\\) on tunnettu. Muistetaan että normaalijakauman odotusarvoparametrin \\(\\text{E}(Y_i) = \\mu\\) harhaton estimaattori on aritmeettinen keskiarvo \\[ \\bar{Y} = \\frac{1}{n} \\sum_{i=1}^{n} Y_i. \\] Valitaan luottamustasoksi \\(1-\\alpha\\), eli \\(\\alpha\\) määrää todennäköisyyden, jolla luottamusväli peittää odotusarvon \\(\\mu\\) todellisen arvon: yleinen valinta ihmistieteissä on \\(\\alpha = 0.05\\) tai \\(\\alpha = 0.1\\) vastaten 95% ja 90% prosentin luottamustasoa. Luonnontieteissä \\(\\alpha\\) on usein paljon pienempi. Määrätään luottamuskertoimet \\(-z_{\\alpha/2}\\) ja \\(z_{\\alpha/2}\\) (luottamusväli on kaksisuuntainen), joille pätee \\[ \\text{P}(-z_{\\alpha/2} \\le Z \\le z_{\\alpha/2}) = 1-\\alpha, \\] jossa standardoitu satunnaismuuttuja \\[ Z = \\frac{\\bar{Y} - \\mu}{\\sigma / \\sqrt{n}} = \\sqrt{n} \\Big( \\frac{\\bar{Y} - \\mu}{\\sigma} \\Big), \\] (ks. aiemmat alaluvut tässä luvussa 6) noudattaa \\(\\text{N}(0,1)\\)-jakaumaa. \\(\\text{P}(\\cdot)\\):llä merkitään todennäköisyyttä, joka tässä tapauksessa liittyy normaalijakaumaan, ja \\(z_{\\alpha/2}\\) on jakaumafunktion arvo pisteessä \\(\\alpha/2\\). Tällöin etsitään odotusarvoparametrille \\(\\mu\\) sellainen arvo, jolla oheinen epäyhtälö pätee ja päädytään luottamusväliin. Nyt epäyhtälöketju voidaan kirjoittaa muodossa \\[ -z_{\\alpha/2} \\le \\frac{\\bar{Y} - \\mu}{\\sigma / \\sqrt{n}} \\le z_{\\alpha/2}. \\] Joka voidaan kirjoittaa uudelleen muodossa \\[ \\bar{Y} - z_{\\alpha/2} \\frac{\\sigma}{\\sqrt{n}} \\le \\mu \\le \\bar{Y} + z_{\\alpha/2} \\frac{\\sigma}{\\sqrt{n}}, \\] kertomalla nimittäjällä puolittain ja vähentämällä sm:jien keskiarvo molemmin puolin. Normaalijakauman odotusarvon \\((1-\\alpha) \\times 100\\)% luottamusväli on siis \\[ \\Big(\\bar{Y} - z_{\\alpha/2} \\frac{\\sigma}{\\sqrt{n}}, \\bar{Y} + z_{\\alpha/2} \\frac{\\sigma}{\\sqrt{n}} \\Big). \\] Luottamusväli on symmetrinen keskipisteensä \\(\\bar{Y}\\) suhteen. Siksi luottamusväli esitetään usein \\[ \\bar{Y} \\pm z_{\\alpha/2} \\frac{\\sigma}{\\sqrt{n}}. \\] Luottamusvälin pituus \\[ 2 \\cdot z_{\\alpha/2} \\frac{\\sigma}{\\sqrt{n}}. \\] Virhemarginaali on luottamusvälin pituuden puolikas eli \\[ z_{\\alpha/2} \\frac{\\sigma}{\\sqrt{n}}. \\] Edellä tiettyyn otokseen liittyvä luottamusväli perustetaan realisoituneeseen otoskeskiarvoon \\(\\bar{y}=\\frac{1}{n} \\sum_{i=1}^{n} y_i\\). Olisi toivottavaa pystyä konstruoimaan parametrille \\(\\mu\\) mahdollisimman lyhyt luottamusväli, johon liittyvä luottamustaso olisi samanaikaisesti mahdollisimman korkea. Molempien vaatimusten samanaikainen täyttäminen ei ole kuitenkaan mahdollista, jos otoskoko \\(n\\) pidetään kiinteänä: Luottamustason kasvattaminen pidentää luottamusväliä, jolloin tieto parametrin \\(\\mu\\) todellisesta arvosta tulee epätarkemmaksi. Luottamusvälin lyhentäminen pienentää luottamustasoa, jolloin tieto parametrin \\(\\mu\\) todellisesta arvosta tulee epävarmemmaksi. Kuvio 6.2: Standardoitu normaalijakauma: Virhemarginaaleja Normaalijakauman odotusarvon luottamusväli (\\(\\sigma^2\\) tuntematon) Tarkastellaan edelleen satunnaisotosta normaalijakaumasta, mutta oletetaan nyt että varianssi \\(\\sigma^2\\) tuntematon. Normaalijakauman odotusarvon \\((1-\\alpha) \\times 100\\)% luottamusväli: \\[ \\Big(\\bar{Y} - t_{\\alpha/2} \\frac{S}{\\sqrt{n}}, \\bar{Y} + t_{\\alpha/2} \\frac{S}{\\sqrt{n}} \\Big), \\] jossa luottamuskertoimet \\(-t_{\\alpha/2}\\) ja \\(t_{\\alpha/2}\\) saadaan nyt \\(t\\)-jakaumasta \\(t_{n-1}\\), jossa \\(S^2\\) on varianssin \\(\\sigma^2\\) harhaton estimaattori ja vapausasteiden lukumäärä on \\(n-1\\). (Studentin) \\(t\\)-jakauma muistuttaa silmämääräisesti normaalijakaumaa, mutta se on paksuhäntäisempi. Vapausasteluvun kasvaesssa \\(t\\)-jakauma lähestyy normaalijakaumaa. Suurissa otoksissa (\\(n\\) iso) luottamuskertoimet voidaan poimia (approksimatiivisesti) myös normaalijakaumasta eli korvata edellä kertoimet \\(t_{\\alpha/2}\\) aiemmin käytetyillä kertoimilla \\(z_{\\alpha/2}\\). Normaalijakauman odotusarvon luottamusväli (\\(\\sigma^2\\) tuntematon), \\(t\\)-jakauma eri vapausastein \\(df\\) Kuvio 6.3: t-jakauman (ja standardoidun normaalijakauman) tiheysfunktioita Luottamusväli: Suhteellisen osuuden odotusarvo Käsittelemme seuraavassa suhteellisen osuuden \\(p\\) luottamusvälejä. Tarkastellaan satunnaisotosta Bernoulli-jakaumasta \\(Y_1, \\ldots, Y_n \\perp \\!\\!\\! \\perp, \\,\\, Y_i \\thicksim B(p),\\, i=1,\\ldots,n\\), jossa merkitään \\(Y_i=1\\) jos tapahtuma A tapahtuu ja \\(Y_i=0\\) jos tapahtuma A ei tapahdu. Bernoulli-jakauman odotusarvoparametrin \\(p=\\text{E}(Y_i)\\) harhaton estimaattori on tapahtuman A suhteellinen otosfrekvenssi \\[ \\widehat{p} = \\frac{1}{n} \\sum_{i=1}^{n} Y_i. \\] Bernoulli-jakauman (vrt. binomijakauma) ominaisuuksien perusteella \\(\\text{E}(Y_i)=p\\) ja \\(\\mathrm{Var}(Y_i)=pq\\), jossa \\(q=1-p\\). Näin ollen voimme normaalijakauman odotusarvoparametrin luottamusvälin konstruloinnin tapaan määritellä satunnaismuuttujan \\(Z\\): \\[ Z = \\frac{\\widehat{p} - p}{\\sqrt{\\frac{p (1-p)}{n}}} = \\sqrt{n} \\Big(\\frac{\\widehat{p} - p}{\\sqrt{p (1-p)}} \\Big), \\] joka noudattaa (suurissa otoksissa) \\(\\text{N}(0,1)\\)-jakaumaa. Suhteellisen frekvenssin hajonnan estimaattori on siis \\[ \\sqrt{\\frac{\\widehat{p} (1-\\widehat{p})}{n}}, \\] jossa tuntematon \\(p\\) on korvattu sen estimaattorilla (otosvastineella) \\(\\widehat{p}\\). Luottamuskertoimet määrätään aiempaan tapaan: \\[ \\text{P}(-z_{\\alpha/2} \\le Z \\le z_{\\alpha/2}) = 1-\\alpha, \\] Näin ollen odotusarvoparametrin (suhteellisen osuuden) \\(p\\) \\((1-\\alpha)\\)% luottamusväliksi saadaan \\[ \\Big( \\widehat{p} - z_{\\alpha/2} \\sqrt{\\frac{\\widehat{p}(1-\\widehat{p})}{n}}, \\widehat{p} + z_{\\alpha/2} \\sqrt{\\frac{\\widehat{p}(1-\\widehat{p})}{n}} \\Big) \\] Luottamusväli voidaan kirjoittaa \\[ \\widehat{p} \\pm z_{\\alpha/2} \\sqrt{\\frac{\\widehat{p}(1-\\widehat{p})}{n}} \\] ja luottamusvälin pituus on \\[ 2 \\times z_{\\alpha/2} \\sqrt{\\frac{\\widehat{p}(1-\\widehat{p})}{n}}. \\] "],["alaluku67.html", "6.7 Otoskoko", " 6.7 Otoskoko Yksi tilastollisen päättelyn keskeisiä tavoitteita on yleistää otoksen pohjalta tehty päättely koskemaan koko perusjoukkoa. Seuraavaksi käymme läpi seikkoja, jotka tulee ottaa huomioon otoskokoa miettiessä. Kun on päätetty, millainen tutkimusaineisto halutaan kerätä, on päätettävä, kuinka suuri otoksen on oltava, jotta se edustaa tutkittavaa joukkoa kattavasti. Liian pieni otoskoko, eli pieni määrä otokseen poimittuja tilastoyksiköitä, voi sattumalta poiketa paljonkin perusjoukosta. Tämä niin kutsuttu otantavirhe on sitä suurempi mitä pienempää otosta käytetään. Liian pienen otoksen vuoksi muuten hyvin toteuttu tutkimus- ja otanta-asetelma saattaa epäonnistua vastaamaan tutkimuksen mielenkiinnon kohteena olevaan kysymykseen. Todella suuren otoksen koostaminen voi olla työlästä, kallista tai joskus jopa täysin mahdotonta esimerkiksi siksi että käytettävissä olevat tutkimusyksiköt eivät ole käytettävissä ajallisten rajoitteiden vuoksi (kuten harvinaisten tautien kantajat). Toisaalta perusjoukon systemaattiset piirteet tulevat otoskoon kasvaessa paremmin esille, vaikka yksittäisten otosyksiköiden tilastolliset muuttujat saattavat vaihdella suuresti. Otoskoko siis vaikuttaa keskeisesti siihen, miten hyvin otoksesta tehdyt johtopäätökset voidaan yleistää koskemaan koko perusjoukkoa! Optimaalinen, tai ainakin tutkimusongelmaan vastaamisen kannalta vähintään riittävä arvio, otoskoosta voidaan usein määrätä etukäteen. Perusjoukon rooli otoskoon määrittämisessä Ensiksi tulee kuitenkin pohtia käsillä olevaa tutkimusongelmaa esimerkiksi kysymällä: Millainen on perusjoukkosi? Onko tutkittavan muuttujan arvoissa paljon vaihtelua? Jos on, niin tämä täytyy huomioida kasvattamalla otoskokoa. Esimerkiksi otosten keskiarvot alkavat käyttäytyä riittävän siististi vasta noin otoskoosta \\(n=30\\) alkaen. Kyseinen otoskoko ei kuitenkaan ole missään tapauksessa yleinen ja pätevä peukalosääntö otoskoon koolle, vaan se tulee aina päättää tutkimusongelmakohtaisesti. Kuuluuko tutkimukseesi esimerkiksi otoksen sisällä olevien ryhmien keskiarvojen vertailua tai muita otoksen osajoukkojen tunnuslukujen vertailua? Jos kuuluu, niin otoskoko tulee valita pienimmän ryhmäkoon mukaan, jotta siitäkin saadaan tarpeeksi edustajia. Mitä isompaa otosta käytetään, sitä pienempi perusjoukossa esiintyvä ryhmien välinen ero pystytään otoksella tunnistamaan. Tulosten vaaditun tarkkuuden vaikutus otoskokoon Tarkastelemme pian esimerkin avulla, kuinka tarvittavaa otoskokoa voidaan approksimoida tulosten halutun tarkkuuden avulla. Tarkastellaan kuitenkin ensin minkälaiset kysymykset liittyvät otoskoon pohdintaan tulosten tarkkuuden osalta. Kuinka varma sinun on oltava, että tulokset vastaavat joukon mielipiteitä? Tämä on virhemarginaalisi. Esimerkiksi puoluekannatuksen arvioimiseen 2 % virhemarginaalilla riittää huomattavasti pienempi otoskoko kuin 0.2 % virhemarginaalilla. Politiikan tutkija voisikin kasvattaa otoskokoa vaalien lähestyessä, mikäli mielii saada tarkempia tuloksia. Kuinka varma haluat olla, että otos edustaa joukkoa oikein? Tämä on luottamustaso. Luottamustaso on todennäköisyys sille, että valitsemasi otos on tulosten kannalta oleellinen. Jos joukosta poimitaan 30 otosta sattumanvaraisesti, kuinka usein yhdestä otoksesta saadut tulokset eroavat merkittävästi muista 30 otoksesta? Jos luotettavuustaso on 95 %, samat johtopäätelmät saadaan 95 prosentissa tapauksista. Odotetun vastauskadon vaikutus otoskokoon Kuinka suuri vastauskato tulee mahdollisesti olemaan? Yleensä osa kyselytutkimukseen valituista jättää vastaamatta. Tätä kutsutaan kadoksi. Kato vinouttaa otosta, jos vastaamatta jättäneet ovat mielipiteiltään erilaisia kuin vastanneet. Otoskoon kasvattaminen ei paranna kadon aiheuttamaa vinoutumista. Esimerkki: Jos Alkon myymälän asiakastutkimus suoritetaan ovensuukyselynä maanantaina aamupäivällä, niin vastaajat eivät luultavasti edusta myymälän koko asiakaskuntaa. Otantakehikko on tässä liian suppea ja seurauksena on todennäköisesti vinoutunut otos. Vinoutuma ei korjaannu vaikka otosta kasvatetaan maanantai-aamupäivän asiakkailla. Esimerkki: otoskoko normaalijakauman odotusarvon estimoinnissa Palautetaan mieleen normaalijakauman \\(\\text{N}(\\mu,\\sigma^2)\\) odotusarvon luottamusvälin määrääminen (kun varianssi \\(\\sigma^2\\) oletetaan tunnetuksi). Luottamusväliksi saatiin \\[ \\bar{Y} \\pm z_{\\alpha/2} \\frac{\\sigma}{\\sqrt{n}}, \\] ja luottamusvälin symmetrisyydestä johtuen luottamusvälin pituus \\[ 2 \\times z_{\\alpha/2} \\frac{\\sigma}{\\sqrt{n}}. \\] Oletetaan, että normaalijakauman odotusarvoparametrille \\(\\mu\\) halutaan konstruoida luottamusväli, jonka toivottu pituus on \\(2d\\) (huom. symmetrisyys). Luottamusvälin lausekkeesta saadaan täten järjestelemällä \\[ n = \\Big(\\frac{z_{\\alpha/2} \\, \\sigma}{d} \\Big)^2. \\] Jos varianssi \\(\\sigma^2\\) on tuntematon, se voidaan kaavassa korvata havaitulla otosvarianssilla \\(s^2\\), jolloin \\[ n = \\Big(\\frac{z_{\\alpha/2} \\, s}{d} \\Big)^2. \\] Pitäydytään (yksinkertaisuuden vuoksi) luottamuskertoimissa \\(z_{\\alpha/2}\\) vaikka varianssi \\(\\sigma^2\\) olisikin tuntematon. Esimerkki: otoskoko Oletetaan, että haluamme määrätä otoskoon niin, että otoskeskiarvo poikkeaa populaatiokeskiarvosta korkeintaan yhden yksikön (\\(d = 1\\)) todennäköisyydellä \\(0.05\\). Oletetaan, että varianssi on aiemmissa tutkimuksissa ollut \\(\\sigma^2 = 5\\). Oletetaan lisäksi, että taustallaoleva perusjoukko on iso (ääretön). Tällöin otoskoon tulisi olla \\[ n \\ge \\Big(\\frac{z_{\\alpha/2} \\, \\sigma}{d} \\Big)^2 = \\Big(1.96 \\sqrt{5} \\Big)^2 \\approx 19.2. \\] Tarvittavan otoskoon tulisi siis olla tässä tapauksessa noin 20. Äärellisyyskorjaus: Äärellisyyskorjausta käytetään, jos otos poimitaan äärellisestä perusjoukosta palauttamatta ja (nyrkkisääntönä) \\[ \\frac{n}{N} &gt; 0.05, \\] jossa \\(n\\) on edelleen otoskoko, \\(N\\) perusjoukon koko ja \\(n &lt; N\\). Jos suhde \\(n/N\\) on lähellä arvoa 1, tarkoittaa se, että perusjoukosta huomattava osa kuuluu otokseen. Tällöin otoskeskiarvon poikkeama populaatiokeskiarvosta on luonnollisesti pienempi kuin pienemmän otoksen tilanteessa. Otoskoon kasvattaminen lisää siis estimoinnin tarkkuutta, ja juuri äärellisyyskertoimen avulla hajonta “korjataan” vastaamaan käytettyä otoskokoa. Otoskoko, äärellisyyskorjaus: Normaalijakauman odotusarvon estimointi Oletetaan, että otannan taustalla oleva perusjoukko on äärellinen (pieni). Tällöin luottamusvälin konstruloinnissa huomioidaan äärellisyyskorjaus (vrt. aiemmat kaavat): \\[ \\bar{Y} \\pm z_{\\alpha/2} \\sqrt{\\Big(\\frac{N-n}{N}\\Big)\\frac{\\sigma^2}{n}}. \\] Tarvittava otoskoko on tällöin välivaiheiden jälkeen \\[ n =\\frac{1}{\\frac{d^2}{z^2_{\\alpha/2} \\sigma^2} + \\frac{1}{N}}. \\] Esimerkki: otoskoko (jatkoa) Oletetaan aiemman esimerkin tilanne kuitenkin siten, että perusjoukon koko on nyt \\(N=100\\). Tällöin otoskooon tulisi olla \\[ n \\ge \\frac{1}{\\frac{1}{1.96^2 \\times 5} + \\frac{1}{100}} \\approx 16.11. \\] Tarvittava otoskoko on siis noin 17. Otoskoko: Suhteellinen osuus Palautetaan mieleen Bernoulli-jakauman odotusarvoparametrin \\(p\\) luottamusvälin muodostaminen. Kuten normaalijakauman odotusarvoparametrin tapauksessa, pyrimme muodostamaan mahdollisimman lyhyen luottamusvälin, johon liittyvä luottamustaso olisi samanaikaisesti mahdollisimman korkea. Oletetaan aiempaan tapaan, että \\(p\\):lle halutaan muodostaa luottamusväli, jonka toivottu pituus on \\(2d\\). Tarvittava otoskoko saadaan kaavasta (kun perusjoukko oletetaan äärettömäksi) \\[ n = \\Big(\\frac{z_{\\alpha/2} \\,\\, \\sqrt{p(1-p)}}{d} \\Big)^2. \\] Suhteellinen osuus, äärellisyyskorjaus: Tarvittava otoskoko saadaan äärellisyyskorjausta käytettäessä kaavasta \\[ n = \\frac{N p (1-p)}{\\frac{(N-1) d^2}{z^2_{\\alpha/2}} + p(1-p)}. \\] Voidaan osoittaa, että jos perusjoukko \\(N\\) on iso (ääretön), niin tällöin edellinen lauseke supistuu aiempaan otoskokoa osoittavaan lausekkeeseen. Usein otoskokoa määrättäessä suhteellisesta osuudesta ei ole olemassa arviota. Tällöin suhteellisen osuuden \\(p\\) arvoksi asetetaan useimmiten \\(p=0.5\\), jolloin suhteellisen osuuden varianssi on suurin. Esimerkki: Otoskoko ja suhteellinen osuus Geologi haluaa arvioida kallion kultapitoisuuden ottamalla kivinäytteen \\(n\\) eri pisteestä. Jokaisesta näytteestä havaitaan sisältyykö siihen kultaa. Kuinka suuri otos on poimittava, jotta kultapitoisuuden estimointivirheen \\(d\\) arvo on korkeintaan \\(0.05\\) todennäköisyydellä 0.95? Tässä kullan suhteellinen osuus on tuntematon, joten \\(p\\):lle asetetaan \\(p=0.5\\). Äärellisyyskorjaus voidaan unohtaa, sillä näytteenottopisteiden pinta-alat ovat pieniä (eli niitä on äärettömän paljon, ts. tarkasteltavaan populaatioon niitä sisältyy hyvin suuri määrä). Tällöin otoskoko \\[ n = \\frac{1.96^2 \\cdot 0.5 \\cdot 0.5}{0.05^2} \\approx 384.16. \\] "],["luvun-6-yhteenveto-keskeisiä-termejä-ja-kokonaisuuksia..html", "6.8 Luvun 6 yhteenveto, keskeisiä termejä ja kokonaisuuksia.", " 6.8 Luvun 6 yhteenveto, keskeisiä termejä ja kokonaisuuksia. Satunnaisotos Yhteisjakauma (Satunnaisotoksen) tilastollinen malli Yhteisjakauma Riippumattomat satunnaismuuttujat Otosjakauma Tunnusluku/otossuure Otosjakauma Estimaattori ja estimaatti (Hyvän) estimaattorin ominaisuuksia: Harhattomuus, tyhjentävyys, tehokkuus ja tarkentuvuus Otoskeskiarvo ja otosvarianssi estimaattoreina Standardipoikkeama Normaalistijakautunut satunnaisotos Standardoitu satunnaismuuttuja Standardoidun aritmeettisen keskiarvon otosjakauma Suhteellisen frekvenssin otosjakauma Luottamusväli Virhemarginaali Luottamustaso ja luottamuskertoimet Normaalijakauman odotusarvon luottamusväli Luottamusväli: Suhteellisen osuuden odotusarvo Otoskoon määräämisen perusteita "],["luku7.html", "Luku 7 Tilastollinen riippuvuus ja korrelaatio", " Luku 7 Tilastollinen riippuvuus ja korrelaatio Tarkastelemme tässä luvussa tilastollisia tutkimusasetelmia, joissa on mukana kaksi tai useampia muuttujia. Pyrimme vastaamaan tässä ja seuraavissa luvuissa (ainakin) seuraaviin kysymyksiin: Miten kahden (tai useamman) muuttujan samanaikainen tarkastelu vaikuttaa tilastolliseen analyysiin? Mitä tarkoitetaan kahden muuttujan tilastollisella riippuvuudella ja miten se eroaa eksaktista riippuvuudesta? Mitä tarkoitetaan korrelaatiolla? Mikä on korrelaation ja riippuvuuden suhde? Miten korrelaatiota ja sen voimakkuutta voidaan estimoida? Käsittelemme myös jatkossa regressioanalyysia yhden selittäjän lineaarisen regressiomallin tapauksessa. Pitemmälle meneviä regressioanalyysin kysymyksiä käsitellään koko tilastotieteen opinto-ohjelman lävitse, kuten perusteellisesti Lineaariset ja yleistetyt lineaariset mallit -kurssin myötä. "],["alaluku71.html", "7.1 Muuttujien väliset riippuvuudet", " 7.1 Muuttujien väliset riippuvuudet Tieteellisen tutkimuksen tärkeimmät ja mielenkiintoisimmat kysymykset liittyvät tavallisesti tutkimuksen kohteena olevaa ilmiötä kuvaavien muuttujien välisiin riippuvuuksiin. Jos tilastollisen tutkimuksen kohteena olevaan ilmiöön liittyy useampia kuin yksi muuttuja, yhden muuttujan tilastolliset menetelmät antavat tavallisesti vain rajoittuneen kuvan ilmiöstä. Sovellusten kannalta ehkä merkittävin osa tilastotiedettä käsittelee kahden tai useamman muuttujan välisten riippuvuuksien kuvaamista ja mallintamista. Esimerkkejä riippuvuustarkasteluista Miten työttömyysaste Suomessa (% työvoimasta) riippuu BKT:n (bruttokansantuotteen) kasvuvauhdista Suomessa, Suomen viennin volyymista sekä BKT:n kasvuvauhdista muissa EU-maissa ja USA:ssa? Taloustieteilijät pyrkivät yleisesti löytämään muitakin lainalaisuuksia. Esimerkkejä tällaisista ovat riskin ja tuoton välinen suhde osakesijoittamisessa, hajauttaminen pienentää riskiä ja/tai alhainen korkotaso suosii sijoittamista pörssiin. Miten alkoholin kulutus (l per capita vuodessa) riippuu alkoholijuomien hintatasosta, ihmisten käytettävissä olevista tuloista ja alkoholin saatavuudesta? Miten todennäköisyys sairastua keuhkosyöpään riippuu tupakoinnin määrästä ja kestosta? Miten vehnän hehtaarisato (t/ha) riippuu kesän keskilämpötilasta ja sademäärästä sekä maan muokkauksesta, lannoituksesta ja tuholaisten torjunnasta? Miten betonin lujuus (kg/cm2) riippuu sen kuivumisajasta? Miten kemiallisen aineen saanto (%) riippuu valmistusprosessissa käytettävästä lämpötilasta? Eksakti vs. tilastollinen riippuvuus Tarkastelemme tässä esityksessä yksinkertaisuuden vuoksi pääasiassa kahden muuttujan välistä riippuvuutta: Muuttujien välinen riippuvuus on eksaktia, jos toisen arvot voidaan ennustaa tarkasti (täydellisesti) toisen saamien arvojen perusteella. Muuttujien välinen riippuvuus on tilastollista, jos niiden välillä ei ole eksaktia riippuvuutta, mutta toisen muuttujan arvoja voidaan käyttää apuna toisen muuttujan arvojen mallintamisessa ja mahdollisesti myös ennustamisessa. Tilastollinen riippuvuus ja korrelaatio Kahden muuttujan välistä (lineaarista) tilastollista riippuvuutta kutsutaan tilastotieteessä (tavallisesti) korrelaatioksi. Korrelaation eli (lineaarisen) tilastollisen riippuvuuden voimakkuutta mittaavia tilastollisia tunnuslukuja kutsutaan korrelaatiokertoimiksi. Korrelaatiot muodostavat perustan muuttujien välisten riippuvuuksien ymmärtämiselle. Vaikka korrelaatiot muodostavat perustan muuttujien välisten riippuvuuksien ymmärtämiselle, riippuvuuksia halutaan tavallisesti analysoida myös tarkemmin. Regressioanalyysi on tilastollinen menetelmä, jossa jonkin, ns. selitettävän muuttujan tilastollista riippuvuutta joistakin toisista, ns. selittävistä muuttujista pyritään mallintamaan regressiomalliksi kutsuttavalla tilastollisella mallilla. Käsittelemme johdantoa regressioanalyysiin vielä myöhemmin luvussa 8. "],["alaluku72.html", "7.2 Kahden muuttujan havaintoaineiston kuvaaminen", " 7.2 Kahden muuttujan havaintoaineiston kuvaaminen Kuten yhden muuttujan havaintoaineistojen tapauksessa, lähtökohdan kahden tai useamman muuttujan havaintoaineistojen kuvaamiselle muodostaa tutustuminen havaintoarvojen jakaumaan. Havaintoarvojen jakaumaa voidaan kuvailla ja esitellä tiivistämällä havaintoarvoihin sisältyvä informaatio sopivaan muotoon: Havaintoarvojen jakaumaa kokonaisuutena voidaan kuvata sopivasti valituilla graafisilla esityksillä. Havaintoarvojen jakauman karakteristisia ominaisuuksia voidaan kuvata sopivasti valituilla otostunnusluvuilla (ks. otostunnusluvut ja otosjakaumat luvussa 6). Koska useampiulotteisten kuvioiden kuin kaksiulotteisten muodostaminen ei ole usein kovin mielekästä, kolmen tai useamman muuttujan havaintoaineistoja havainnollistetaan tavallisesti niin, että muuttujia tarkastellaan pareittain. Kahden järjestys-, välimatka- tai suhdeasteikoillisen muuttujan havaittujen arvojen pareja havainnollistetaan tavallisesti graafisella esityksellä, jota kutsutaan hajontakuvioksi tai pistediagrammiksi (“pistekaavio” engl. scatter plot). Ks. esimerkiksi kuva 7.1. Usean muuttujan havaintoaineistojen karakteristisia ominaisuuksia voidaan kuvata muuttujakohtaisilla otostunnusluvuilla. Muuttujakohtaiset otostunnusluvut eivät kuitenkaan voi antaa informaatiota muuttujien välisistä riippuvuuksista. Muuttujien pareittaisia tilastollisia riippuvuuksia voidaan kuvata sopivasti valitulla korrelaation mitalla. Pistediagrammi (hajontakuvio) Tarkastellaan tilannetta, jossa tutkimuksen kohteina olevista havaintoyksiköistä on mitattu kahden järjestys-, välimatka- tai suhdeasteikollisen muuttujan \\(X\\) ja \\(Y\\) arvot. Muuttujien \\(X\\) ja \\(Y\\) arvojen samaan havaintoyksikköön liittyvien parien \\((X,Y)\\) muodostamaa havaintoaineistoa voidaan kuvata graafisesti pistediagrammilla. Pistediagrammi sopii erityisesti kahden muuttujan välisen riippuvuuden havainnollistamiseen. Se on keskeinen työväline korrelaatio- ja regressioanalyysissa. Pistediagrammi Olkoot \\(X\\) ja \\(Y\\) järjestys-, välimatka- tai suhdeasteikollisia muuttujia, joiden havaitut arvot ovat \\(x_1, x_2, \\ldots, x_n\\) ja \\(y_1, y_2, \\ldots, y_n\\). Oletetaan lisäksi, että havaintoarvot \\(x_i\\) ja \\(y_i\\) liittyvät samaan havaintoyksikköön kaikille \\(i = 1, 2, \\ldots, n\\). Havaintoarvojen parien \\((x_i, y_i)\\) pistediagrammi saadaan esittämällä lukuparit niiden määrittelemien pisteiden tasokoordinaatistossa. Esimerkki: Isän ja pojan pituus Perinnöllisyystieteen mukaan lapset perivät geneettiset ominaisuutensa vanhemmiltaan. Periytyykö isän pituus heidän pojilleen? Havaintoaineisto koostuu 300:ta isän ja heidän poikiensa pituuksien muodostamasta lukuparista \\((x_i , y_i),\\, i = 1, 2, \\ldots, 300\\), jossa \\(x_i\\) = isän \\(i\\) pituus ja \\(y_i\\) = isän \\(i\\) pojan pituus. Yhtä pitkillä isillä näyttää olevan monen mittaisia poikia. Mutta: Lyhyillä isillä näyttää olevan keskimäärin lyhyempiä poikia kuin pitkillä isillä ja pitkillä isillä näyttää olevan keskimäärin pitempiä poikia kuin lyhyillä isillä. Tällaisten tilastollisten riippuvuuksien analysoimista lineaaristen regressiomallien avulla tarkastellaan myöhemmin luvussa 8 Yksinkertainen lineaarinen regressiomalli. Kuvio 7.1: Isien ja poikien pituudet. Lähde: Mellin (2006). "],["alaluku73.html", "7.3 Tunnusluvut", " 7.3 Tunnusluvut Kahden välimatka- tai suhdeasteikollisen muuttujan havaintoarvojen parien muodostamaa jakaumaa voidaan karakterisoida seuraavilla tunnusluvuilla: Havaintoarvojen keskimääräistä sijaintia kuvataan aritmeettisilla keskiarvoilla. Havaintoarvojen hajaantuneisuutta tai keskittyneisyyttä kuvataan keskihajonnoilla tai (otos-) variansseilla. Havaintoarvojen (lineaarista) riippuvuutta kuvataan otoskovarianssilla ja otoskorrelaatiokertoimella. Ts. oletetaan seuraavassa, että meillä on käytettävissä välimatka- tai suhdeasteikollisten muuttujien \\(x\\) ja \\(y\\) havaittuja arvoja \\(x_1, x_2, \\ldots, x_n\\) ja \\(y_1, y_2, \\ldots, y_n\\). Oletetaan lisäksi, että havaintoarvot \\(x_i\\) ja \\(y_i\\) liittyvät samaan havaintoyksikköön kaikille \\(i = 1, 2, \\ldots, n\\) muodostaen havaintoyksikkökohtaisia havaintoarvojen pareja \\((x_i, y_i)\\). Käsitellään seuraavassa otoskeskiarvoa ja otosvarianssia. Olemme käsitelleet vastaavia estimaattoreita jo aiemmin luvussa 6. Havaintoarvojen \\(y_1, y_2,\\ldots, y_n\\) aritmeettinen keskiarvo on \\[ \\bar{y} = \\frac{1}{n} \\sum_{i=1}^{n} y_i. \\] Vastaavalla tavalla voidaan määritellä havaintojen \\(x_1, x_2, \\ldots, x_n\\) (aritmeettinen) keskiarvo \\(\\bar{x}=\\frac{1}{n}\\sum_{i=1}^{n}x_i\\). Havaintoarvojen pareista \\((x_i, y_i ), \\, i = 1, 2,\\ldots,n,\\) laskettujen aritmeettisten keskiarvojen, otoskeskiarvojen, \\(\\bar{x}\\) ka \\(\\bar{y}\\) muodostama lukupari (\\(\\bar{x}, \\bar{y})\\) on havaintoarvojen parien muodostamien pisteiden painopiste. Havaintoarvojen aritmeettinen keskiarvo kuvaa havaintoarvojen keskimääräistä sijaintia. Osoittautuu, että (aritmeettinen) keskiarvo toimii tilastollisessa mielessä hyvänä estimaattorina satunnaismuuttujan \\(Y\\) odotusarvolle. Otosvarianssi: Havaintoarvojen \\(y_1, y_2,\\ldots, y_n\\) (otos-) varianssi (on todettu jo aiemmin) on muotoa \\[ s^2_y = \\frac{1}{n-1} \\sum_{i=1}^{n} (y_i - \\bar{y})^2, \\] jossa \\(\\bar{y}\\) on on y-havaintoarvojen aritmeettinen keskiarvo. Jälleen vastaavalla tavalla voidaan määritellä x-havaintoarvojen (otos-) varianssi \\(S^2_x\\). Havaintoarvojen varianssi mittaa havaintoarvojen hajaantuneisuutta tai keskittyneisyyttä havaintoarvojen aritmeettisen keskiarvon suhteen. (Otos-) keskihajonta: Havaintoarvojen \\(y_1, y_2,\\ldots, y_n\\) (otos-) keskihajonta \\[ s_y = \\sqrt{s^2_y} = \\sqrt{\\frac{1}{n-1} \\sum_{i=1}^{n} (y_i - \\bar{y})^2}, \\] jossa \\(\\bar{y}\\) on on y-havaintoarvojen aritmeettinen keskiarvo. Huomaa suhde otosvarianssiin. Jälleen vastaavalla tavalla voidaan määritellä x-havaintoarvojen (otos-) keskihajonta \\(s_x\\). Havaintoarvojen keskihajonta mittaa havaintoarvojen hajaantuneisuutta tai keskittyneisyyttä havaintoarvojen aritmeettisen keskiarvon suhteen. "],["alaluku74.html", "7.4 Satunnaismuuttujien kovarianssi ja korrelaatio", " 7.4 Satunnaismuuttujien kovarianssi ja korrelaatio Tarkastellaan välimatka- tai suhdeasteikollisten satunnaismuuttujien \\(X\\) ja \\(Y\\) (Pearsonin tulomomentti-) korrelaatiokerrointa \\(\\rho_{XY}\\) ja sen estimointia. Tällä kurssilla emme tarkastele tarkemmin tilastollisia testejä korrelaatiokertoimelle \\(\\rho_{XY}\\), kuten: Yhden otoksen testi korrelaatiokertoimelle Korrelaatiokertoimien vertailutesti Korreloimattomuuden testaaminen Jälleen kerran, lisätietoja ja tarkempia yksityiskohtia moniulotteisista satunnaismuuttujista ja jakaumista tarkastellaan todennäköisyyslaskennan kursseilla. Satunnaismuuttujien kovarianssi ja korrelaatio Olkoon \\((X, Y)\\) satunnaismuuttujien \\(X\\) ja \\(Y\\) muodostama järjestetty pari. Olkoot \\[ \\mu_X = \\text{E}(X) \\qquad \\mathrm{ja} \\qquad \\mu_Y = \\text{E}(Y) \\] satunnaismuuttujien \\(X\\) ja \\(Y\\) odotusarvot ja \\[\\begin{align*} \\sigma^2_X &amp;= \\mathrm{Var}(X) = \\text{D}^2(X) = \\text{E}[(X - \\mu_X)^2] \\\\ \\sigma^2_Y &amp;= \\mathrm{Var}(Y) = \\text{D}^2(Y) = \\text{E}[(Y - \\mu_Y)^2] \\end{align*}\\] satunnaismuuttujien \\(X\\) ja \\(Y\\) varianssit. Määritellään satunnaismuuttujien \\(X\\) ja \\(Y\\) kovarianssi \\(\\sigma_{XY}\\) kaavalla \\[ \\sigma_{XY} = \\mathrm{Cov}(X,Y) = \\text{E}[(X-\\mu_X)(Y-\\mu_Y)] \\] Määritellään satunnaismuuttujien \\(X\\) ja \\(Y\\) korrelaatio \\(\\rho_{XY}\\) kaavalla \\[ \\rho_{XY} = \\mathrm{Cor}(X,Y) = \\frac{\\sigma_{XY}}{\\sigma_{X} \\sigma_{Y}}, \\] jossa siis \\(\\sigma_X = \\sqrt{\\mathrm{Var}(X)} = \\sqrt{\\text{D}^2(X)}\\) ja \\(\\sigma_Y = \\sqrt{\\mathrm{Var}(Y)} = \\sqrt{\\text{D}^2(Y)}\\) Satunnaismuuttujien \\(X\\) ja \\(Y\\) korrelaatiota \\[ \\rho_{XY} = \\mathrm{Cor}(X, Y) \\] kutsutaan ajoittain siis Pearsonin korrelaatiokertoimeksi (tulomomenttikorrelaatiokertoimeksi). Pearsonin korrelaatiokerroin \\(\\rho_{XY}\\) mittaa satunnaismuuttujien \\(X\\) ja \\(Y\\) lineaarisen riippuvuuden voimakkuutta. Ts. sm:jien välistä (lineaarista) yhteyttä. Pearsonin korrelaatiokerrointa voidaan estimoida Pearsonin otoskorrelaatiokertoimella. Pearsonin otoskorrelaatiokerroin Havaintoarvojen \\((x_i, y_i)\\) pareista laskettu otoskovarianssi on \\[ s_{xy} = \\frac{1}{n-1} \\sum_{i=1}^{n} (x_i - \\bar{x}) (y_i - \\bar{y}), \\] jossa \\(\\bar{x}\\) ja \\(\\bar{y}\\) ovat havaintoarvojen \\(x\\) ja \\(y\\) aritmeettiset keskiarvot. Otoskovarianssin \\(s_{xy}\\) avulla voidaan määritellä \\(x\\)- ja \\(y\\)-havaintoarvojen lineaarisen tilastollisen riippuvuuden voimakkuuden mittari, jota kutsutaan Pearsonin otoskorrelaatiokertoimeksi. Pearsonin otoskorrelaatiokerroin \\(r_{xy}\\) saadaan otoskovarianssista \\(s_{xy}\\) normeerausoperaatiolla, jossa otoskovarianssi \\(s_{xy}\\) jaetaan \\(x\\)- ja \\(y\\)-havaintoarvojen keskihajonnoilla \\(s_x\\) ja \\(s_y\\). Ts. havaintoarvojen pareista \\((x_i, y_i), i = 1, 2, \\ldots, n,\\) laskettu Pearsonin otoskorrelaatiokerroin on siis \\[ r_{xy} = \\frac{s_{xy}}{s_x s_y} = \\frac{\\sum_{i=1}^{n} (x_i - \\bar{x}) (y_i - \\bar{y})}{\\sqrt{\\sum_{i=1}^{n} (x_i - \\bar{x})^2} \\sqrt{\\sum_{i=1}^{n} (y_i - \\bar{y})^2}} , \\] jossa \\(s_{xy}\\) on \\(x\\)- ja \\(y\\)-havaintoarvojen otoskovarianssi, \\(s_x\\) on \\(x\\)-havaintoarvojen keskihajonta ja \\(s_y\\) on \\(y\\)-havaintoarvojen keskihajonta. Otoskorrelaatiokertoimen estimaattori voidaan johtaa sekä momenttimenetelmällä että suurimman uskottavuuden menetelmällä, jotka ovat tyypillisiä estimointimenetelmiä tilastotieteessä ja tarkemmin tilastollisessa päättelyssä. Otoskovarianssi: Huomaa, että \\(x\\)- ja \\(y\\)-havaintoarvojen otoskovarianssit niiden itsensä kanssa ovat niiden variansseja. Otoskovarianssi \\(s_{xy}\\) mittaa \\(x\\)- ja \\(y\\)-havaintoarvojen yhteisvaihtelua niiden aritmeettisten keskiarvojen ympärillä. Otoskovarianssilla on taipumus saada positiivisia (negatiivisia) arvoja, jos havaintopisteiden muodostama “pistepilvi (pisteparvi)” näyttää nousevalta (laskevalta) oikealle mentäessä; ks. pistediagrammin ilmeen ja Pearsonin otoskorrelaatiokertoimen yhteys, jota käsitellään seuraavaksi. Pearsonin otoskorrelaatiokertoimella \\(r_{xy}\\) on seuraavat ominaisuudet: \\(-1 \\le r_{xy} \\le 1\\) \\(r_{xy} = \\pm 1\\), jos ja vain jos \\(y_i = \\alpha \\beta x_i\\), jossa \\(\\alpha\\) ja \\(\\beta\\) ovat reaalisia vakiota ja \\(\\alpha,\\beta \\neq 0\\) Korrelaatiokertoimella \\(r_{xy}\\) ja kovarianssilla \\(s_{xy}\\) on aina sama etumerkki Pearsonin otoskorrelaatiokerroin \\(r_{xy}\\): Tulkinta/tulkintoja: Havaintoarvojen pareista \\((x_i, y_i), i = 1,2, \\ldots, n,\\) laskettu Pearsonin otoskorrelaatiokerroin \\(r_{xy}\\) mittaa \\(x\\)- ja \\(y\\)-havaintoarvojen lineaarisen tilastollisen riippuvuuden voimakkuutta. Jos \\(r_{xy} = \\pm 1\\), niin \\(x\\)- ja \\(y\\)-havaintoarvojen välillä on eksakti eli funktionaalinen lineaarinen riippuvuus, mikä merkitsee sitä, että kaikki havaintopisteet \\((x_i, y_i)\\) asettuvat samalle suoralle. Jos \\(r_{xy} = 0\\), niin \\(x\\)- ja \\(y\\)-havaintoarvojen välillä ei voi olla eksaktia lineaarista riippuvuutta. Vaikka \\(r_{xy} = 0\\), \\(x\\)- ja \\(y\\)-havaintoarvojen välillä saattaa silti olla jopa eksakti epälineaarinen riippuvuus. Havainnollistus: Alapuolella esitettävät kuviot (Kuva 7.2) havainnollistavat kahden muuttujan havaittujen arvojen (\\(n = 30\\)) pistediagrammin ilmeen ja korrelaation välistä yhteyttä. Kuvio 7.2: Havainnollistuksia Pearsonin otoskorrelaatiokertoimen arvosta ja erilaisista \\(xy\\)-pisteparvista. Lähde: Mellin (2006). Ks. seuraavasta linkistä lisää havainnollistuksia. Guess the correlation pelissä pääset arvioimaan esitettävän pisteparven korrelaation voimakkuutta erilaisissa simuloiduissa tilanteissa: http://guessthecorrelation.com/ Kausaalisuus Muuttujan \\(x\\) arvojen muutos vaikuttaa muuttujan \\(y\\) arvoihin (syy-vaikutussuhde), jos seuraavat kolme ehtoa täyttyvät: muuttujan \\(x\\) muutos esiintyy ajallisesti ennen \\(y\\):n muutosta. muuttujissa \\(x\\) ja \\(y\\) tapahtuvien muutosten välillä on riippuvuutta. muuttujassa \\(y\\) tapahtunutta muutosta ei voida selittää millään muilla tekjöillä. Kausaalisuhteita selvitettäessä on tunnettava etukäteen ilmiötä koskevat aiemmat teoriat ja tutkimukset tarkasti, jotta voidaan ottaa huomioon ilmiöön vaikuttavat tekijät Todellisuus on usein monimutkaisempi, kuin mitä kausaalisuhde kuvaa: kahden muuttujan yhteisvaihtelu ei riitä todisteeksi siitä, että kyseessä olevien muuttujien välillä on kausaalista yhteyttä Yhteisvaihtelu voi johtua myös kolmannen muuttujan vaikutuksesta molempiin muuttujiin tai virheellisestä otannasta, vaikka muuttujat olisivatkin perusjoukossa toisistaan riippumattomia Kuvio 7.3: Esimerkkejä: luomuruoka syypää lisääntyneisiin autismitapauksiin? Simpsonin paradoksi Simpsonin paradoksi syntyy, kun kahden muuttujan välinen korrelaatio muuttuu päinvastaiseksi, otettaessa huomioon jokin kolmas muuttuja, joka korreloi molempien muuttujien kanssa Kuvio 7.4: Simpsonin paradoksi Esimerkki: Berkeleyn sukupuolisyrjintä Yksi tunnetuimmista esimerkeistä Simpsonin paradoksista on Berkeleyn yliopiston sukupuolisyrjintätapaus. Yliopisto haastettiin oikeuteen vuonna 1973 sukupuolisyrjinnästä. Väitettiin, että yliopistoon olisi miesten helpompi päästä kuin naisten, sillä yhteensä 8442:sta mieshakijasta 44 % hyväksyttiin kun samat luvut olivat naisilla 4321 ja 35 %. Mieshakijoista pääsi siis 9 prosenttiyksikköä enemmän sisälle kuin naisista. Tarkasteltaessa erikseen eri tiedekuntia huomataan, että itseasissa useammassa tiedekunnissa naisia on päässyt sisälle isompi osuus hakijoista. Aineisto kuudesta isoimmasta tiedekunnasta on listattu alla olevaan taulukkoon. Miehet Naiset Tiedekunta Hakijat Hyväksytyt % Hakijat Hyväksytyt % A 825 62 108 82 B 560 63 25 68 C 325 37 593 34 D 417 33 375 35 E 191 28 393 24 F 373 6 341 7 Vielä tiivistäen korrelaatiokertoimen tulkintavirheitä aiheuttavat useimmiten seuraavat seikat: Riippuvuudesta ei välttämättä seuraa syy-seuraussuhdetta. Kolmas muuttuja eli kahden muuttujan välinen yhteys selittyy yhteisestä syystä (esimerkiksi lämpimästä kesästä). Muuttujien välinen yhteys ei ole lineaarinen. Poikkeavien havaintojen vaikutus. Puutteita: Korrelaatiokertoimella on kaksi puutetta: Se mittaa vain lineaarista riippuvutta. Se ei ole (tilastollinen) malli, jonka avulla nähtäisiin, miten toinen muuttuja vaikuttaa toiseen muuttujaan. "],["luvun-7-yhteenveto-keskeisiä-termejä-ja-kokonaisuuksia..html", "7.5 Luvun 7 yhteenveto, keskeisiä termejä ja kokonaisuuksia.", " 7.5 Luvun 7 yhteenveto, keskeisiä termejä ja kokonaisuuksia. Eksakti ja tilastollinen riippuvuus Korrelaatio Kovarianssi Pearsoninkin korrelaatiokerroin ja otoskorrelaatiokerroin Pistediagrammi Kausalisuus vs. korrelaatio "],["luku8.html", "Luku 8 Regressioanalyysi", " Luku 8 Regressioanalyysi Tilastollinen riippuvuus ja korrelaatio -jakson laajennuksena pyrimme tässä luvussa vastaamaan seuraavaan kysymykseen: Miten jonkin selitettävän muuttujan tilastollista riippuvuutta joistakin toisista, selittäviksi muuttujiksi kutsutuista muuttujista voidaan mallintaa? Muuttujien välisten riippuvuuksien, eli erilaisten tosielämän asioiden ja ilmiöiden välisten yhteyksien analysointi on tavallisesti keskeinen kysymys tieteellisessä tutkimuksessa. Regressioanalyysi on yksi tunnetuimpia ja eniten sovellettuja tilastollisia menetelmiä kuvaamaan kahden muuttujan tilastollista riippuvuutta. Jos tilastoaineistossa on havaittavissa säännönmukaisuutta ja muuttujien välillä näyttäisi olevan järkevä (asialooginen) yhteys, niin päästään “malliajatteluun”. Ts. pyritään rakentamaan tilastollista mallia kys. aineistolle. Pyritään siis muodostaa tilastollinen malli että se valitun kriteeristön perusteella parhaiten kuvaa analysoitavaa pistejoukkoa. "],["alaluku81.html", "8.1 Johdatus regressioanalyysin ideaan", " 8.1 Johdatus regressioanalyysin ideaan Regressioanalyysi pyrkii siis havaintoaineiston perusteella mallintamaan tilastoyksikköjen tilastollisten muuttujien välistä riippuvuutta. Regressiomallissa tilastollisia muuttujia on kahdenlaisia: selitettävä muuttuja, jonka tilastollista vaihtelua pyritään selittämään selittävän muuttujan, tai selittävien muuttujien, vaihtelulla. Toisin sanoen, pyritään erottamaan se selitettävän muuttujan arvojen vaihtelu, joka voidaan selittää selittävän muuttujan arvojen vaihtelulla siitä vaihtelusta, joka on täysin satunnaista. Esimerkiksi voitaisiin tutkia selittääkö vaaleissa puolueiden/ehdokkaiden vaalimainontabudjetti heidän äänimääriään, ja jos selittää, niin kuinka paljon? Jos tilastollisesti merkitsevä osa selitettävän muuttujan havaittujen arvojen vaihtelusta voidaan selittää selittävien muuttujien arvojen vaihtelun avulla, sanomme, että selitettävä muuttuja riippuu tilastollisesti selittäjinä käytetyistä muuttujista. Yleisemmin regressioanalyysi pyrkii vastaamaan seuraaviin kysymyksiin koskien tilastollisten muuttujien välistä riippuvuutta: Muuttujien välisten riippuvuuksien kuvaaminen. Millainen on riippuvuuden muoto? Kuinka voimakasta riippuvuus on? Muuttujien välisten riippuvuuksien selittäminen. Tilastollisen riippuvuuden luonteen selittäminen. Selitettävän muuttujan käyttäytymisen ennustaminen. Lineaarinen regressioanalyysi siis (teknisesti) rajoittuu muuttujien lineaaristen riippuvuuksien kuvaamiseen. Kuitenkin, laajemmin asiaa pohdittaessa, lineaaristen regressiomallien suuri käyttökelpoisuus muuttujien välisten riippuvuuksien tilastollisessa analyysissa perustuu (ainakin) seuraaviin seikkoihin: Lineaarisella regressiomallilla voidaan usein vähintään kohtuullisella (riittävällä) tarkkuudella approksimoida epälineaarisiakin muuttujien välisiä riippuvuuksia! Muuttujien välinen epälineaarinen riippuvuus voidaan usein myös linearisoida käyttäen sopivia muunnoksia alkuperäisiin muuttujiin. Epälineaariset regressiomallit muodostavat oman tilastollisten (regressio)mallien luokkansa (joita ei käsitellä tällä kurssilla, mutta kylläkin myöhemmissä tilastotieteen opinnoissa). Regressiomalleja käytetään apuvälineinä monilla tilastotieteen osa-alueilla. Esimerkkejä regressiomallien käyttökohteista tilastotieteessä: Varianssianalyysi Koesuunnittelu Monimuuttujamenetelmät Biometria/biostatistiikka Aikasarja-analyysi ja ennustaminen Ekonometria Regressioanalyysissa sovellettavat tilastolliset mallit voidaan luokitella usealla eri periaatteella. Luokittelu regressiomallin funktionaalisen muodon mukaan: Lineaariset regressiomallit Epälineaariset regressiomallit Luokittelu regressiomallin yhtälöiden lukumäärän mukaan: Yhden yhtälön regressiomallit Moniyhtälömallit Tällä kurssilla käsitellään vain lineaarisia yhden yhtälön regressiomalleja. Kuitenkin luvussa 8.3 esitellään lyhyesti minkälaisia laajennuksia tälle regressioanalyysin perustilanteelle tyypillisesti käsitellään. "],["alaluku82.html", "8.2 Yhden selittäjän lineaarinen regressiomalli", " 8.2 Yhden selittäjän lineaarinen regressiomalli Yhden selittäjän lineaarinen regressiomalli pyrkii selittämään selitettävän muuttujan havaittujen arvojen vaihtelun yhden selittävän muuttujan havaittujen arvojen vaihtelun avulla. Se on siis yksinkertaisin esimerkki yhden yhtälön lineaarisista regressiomalleista, sillä se sisältää vain yhden selittävän muuttujan useamman sijaan. Selitettävää muuttujaa kutsutaan usein myös vastemuuttujaksi, riippuvaksi muuttujaksi tai tulosmuuttujaksi Vastaavasti selittävää muuttujaa kutsutaan paikoin selittäjäksi, riippumattomaksi muuttujaksi tai ennustavaksi muuttujaksi. Tässä luvussa tarkastellaan lyhyesti ja tiivistetysti seuraavia yhden selittävän muuttujan lineaarisen regressiomallin soveltamiseen liittyviä kysymyksiä: Miten malli formuloidaan? Mitkä ovat mallin osat ja mitkä ovat osien tulkinnat? Mitkä ovat mallia koskevat oletukset? Miten mallin parametrit estimoidaan? Miten mallin parametreja koskevia hypoteeseja testataan? Miten mallin hyvyyttä mitataan? Miten mallilla ennustetaan? Oletetaan, että selitettävän muuttujan \\(Y\\) havaittujen arvojen vaihtelua halutaan selittää selittävän muuttujan eli selittäjän \\(x\\) havaittujen arvojen vaihtelun avulla. Tulkitaan selittävä muuttuja tässä kohtaa kiinteäksi eli sen arvot oletetaan tunnetuksi.22 Tehdään siis seuraavat oletukset: Selitettävä muuttuja Y on suhdeasteikollinen satunnaismuuttuja. Selittävä muuttuja x on kiinteä eli ei-satunnainen muuttuja. Olkoot \\(y_1, y_2,\\ldots, y_n\\) selitettävän muuttujan \\(Y\\) ja \\(x_1, x_2, \\ldots, x_n\\) selittävän muuttujan \\(x\\) havaittuja arvoja. Oletetaan lisäksi, että havaintoarvot \\(x_i\\) ja \\(y_i\\) liittyvät samaan havaintoyksikköön kaikille \\(i=1, 2, \\ldots, n\\). Matemaattisemmin tämä tarkoittaa sitä, että tällöin havaintoarvot muodostavat pisteitä 2-ulotteisessa \\((x_i, Y_i)\\) avaruudessa. Oletetaan seuraavaksi, että havaintoarvojen \\(y_i\\) ja \\(x_i\\) välillä on lineaarinen tilastollinen riippuvuus, joka voidaan ilmaista yhtälöllä \\[ Y_i = \\beta_0 + \\beta_1 x_i + \\varepsilon_i, \\quad i=1,\\ldots, n. \\] Tämä yhtälö määrittelee yhden selittäjän lineaarisen regressiomallin, jossa \\(y_i\\) on selitettävän muuttujan \\(Y\\) satunnainen ja havaittu arvo havaintoyksikölle \\(i\\). \\(x_i\\) selittävän muuttujan eli selittäjän \\(x\\) ei-satunnainen ja havaittu arvo havaintoyksikölle \\(i\\). \\(\\varepsilon_i\\) on virhetermi (ajoittain myös jäännöstermi) ja sen satunnainen ja ei-havaittu arvo havaintoyksikölle \\(i\\). Yhden selittäjän lineaarisessa regressiomallissa on seuraavat regressiokertoimet: \\(\\beta_0\\) on vakioselittäjän regressiokerroin; \\(\\beta_0\\) on ei-satunnainen ja tuntematon vakio. Kerrointa \\(\\beta_0\\) kutsutaan myös vakioselittäjän regressiokertoimeksi. Nimitys johtuu siitä, että kerrointa \\(\\beta_0\\) vastaa keinotekoinen selittäjä, joka saa kaikille havaintoyksiköille \\(i=1, 2, \\ldots, n\\) vakioarvon 1. Huomautus: Jatkossa esitettävät kaavat eivät välttämättä päde esitettävässä muodossa, jos mallissa ei ole vakiota (vakioselittäjää), joka yleensä automaattisesti lisätään mukaan malliin. Oletamme jatkossa, että mallissa on aina vakioselittäjä. \\(\\beta_1\\) on selittäjän \\(x\\) regressiokerroin; \\(\\beta_1\\) on ei-satunnainen ja tuntematon vakio Huomautus: Regressiokertoimet \\(\\beta_0\\) ja \\(\\beta_1\\) on oletettu samoiksi kaikille havaintoyksiköille \\(i\\). Virhetermeistä \\(\\varepsilon_i\\) tehtävät ns. standardioletukset ovat seuraavat: \\(\\text{E}(\\varepsilon_i) = 0, \\, i=1,2,\\ldots,n\\). Virhetermeillä on vakiovarianssi eli ne ovat homoskedastisia: \\(\\mathrm{Var}(\\varepsilon_i)= \\sigma^2, \\, i=1,\\ldots,n\\). Virhetermien \\(\\varepsilon_i\\) tässä yhteiseksi oletettua varianssia kutsutaan ajoittain jäännösvarianssiksi. Virhetermit ovat korreloimattomia: \\(\\mathrm{Cov}(\\varepsilon_i, \\varepsilon_l)=0, \\, i \\neq l\\). Lisäksi tehdään ajoittain normaalisuusoletus eli että virhetermit ovat normaalisti jakautuneita: \\(\\varepsilon_i \\thicksim \\text{N}(0, \\sigma^2), \\, i=1,2,\\ldots,n\\). Huomautus: Oletus (iv) sisältää oletukset (i) ja (ii). Lineaarisen regressiomallin perusoletuksiin kuuluu se, että selittävien muuttujien arvot ovat ei-satunnaisia. On kuitenkin syytä korostaa (jo tässä vaiheessa), että selittävän muuttujan arvojen satunnaisuus ei kuitenkaan vaikuta mallin estimoinnissa ja testauksessa käytettäviin menetelmiin seuraavissa tilanteissa: Tavanomaiset mallista tehdyt oletukset pätevät (sopivasti modifioituina), kun siirrytään tarkastelemaan selittävän muuttujan ehdollista odotusarvoa selittäjien suhteen. Voidaan (ajoittain) olettaa, että selitettävä muuttuja ja selittäjät noudattavat yhdessä multinormaalijakaumaa eli aiemmin esitellyn yksiulotteisen normaalijakauman moniulotteista laajennusta. Regressioanalyysille voidaan esittää kaksi asialoogisesti varsin erilaista lähtökohtaa, joilla on kuitenkin myös monia yhtymäkohtia: Ongelmat determinististen mallien sovittamisessa havaintoihin: Havainnoille esitetty malli ei sovi täsmällisesti kaikkiin havaintoihin. Tämä onkin osaltaan tilastollisen mallinnuksen yksi ominaispiirteistä: Täydellistä sopivuutta aineiston kanssa ei käytännössä koskaan saavuteta. Tavoitteena on moniulotteisen todennäköisyysjakauman regressiofunktion parametrien estimointi. Vaikka moniulotteisten todennäköisyysjakaumien regressiofunktiot ovat yleisesti epälineaarisia, lineaariset regressiomallit muodostavat tärkeän ja paljon sovelletun malliluokan. Koska regressiokertoimet \\(\\beta_0\\) ja \\(\\beta_1\\) sekä jäännösvarianssi \\(\\sigma^2\\) ovat tavallisesti tuntemattomia, niiden arvot on estimoitava muuttujien \\(x\\) ja \\(Y\\) havaittuja arvoja \\(x_i\\) ja \\(y_i\\), \\(i=1,2, \\ldots, n\\) käyttäen. Regressiomallien parametrien estimointiin käytetään tavallisesti pienimmän neliösumman (PNS) menetelmää. Tämän estimointimenetelmän tarkemmat yksityiskohdat ovat myöhempien tilastotieteen kurssien asioita, mutta seuraavassa kuitenkin muutamia lähtökohtia mihin PNS-menetelmä perustuu yhden selittäjän mallin tapauksessa. Edellä esitellyn yhden selittäjän lineaarisen regressiomallin regressiokertoimien \\(\\beta_0\\) ja \\(\\beta_1\\) estimaattorit määrätään minimoimalla virhetermien \\(\\varepsilon_i\\) neliösummaa \\[ S(\\beta_0,\\beta_1) = \\sum_{i=1}^{n} \\varepsilon^2_i = \\sum_{i=1}^{n} (y_i - \\beta_0 - \\beta_1 x_i)^2 \\] regressiokertoimien \\(\\beta_0\\) ja \\(\\beta_1\\) suhteen. Tämä minimointi tapahtuu tavanomaiseen tapaan derivoimalla funktio \\(S(\\beta_0,\\beta_1)\\) kertoimien \\(\\beta_0\\) ja \\(\\beta_1\\) suhteen ja merkitsemällä derivaatat nolliksi: \\[\\begin{align*} \\frac{\\partial S(\\beta_0,\\beta_1)}{\\partial \\beta_0} &amp;= -2 \\sum_{i=1}^{n} (y_i - \\beta_0 - \\beta_1 x_i) = 0 \\\\ \\frac{\\partial S(\\beta_0,\\beta_1)}{\\partial \\beta_1} &amp;= -2 \\sum_{i=1}^{n} (y_i - \\beta_0 - \\beta_1 x_i) x_i = 0. \\end{align*}\\] Nämä ns. normaaliyhtälöt johtavat lopulta pienen sieventämisen jälkeen regressiokertoimien \\(\\beta_0\\) ja \\(\\beta_1\\) pienimmän neliösumman (PNS-) estimaattoreihin (ja lopulta käytännössä analysoitavasta aineistosta laskettaviin PNS-estimaatteihin) \\[\\begin{align*} \\widehat{\\beta}_0 &amp;= \\bar{y} - \\widehat{\\beta}_1 \\bar{x} \\\\ \\widehat{\\beta}_1 &amp;= \\frac{s_{xy}}{s^2_x} = r_{xy} \\frac{s_y}{s_x}. \\end{align*}\\] Huomaa siis yhteys aiemmin keskusteltuihin \\(x\\):n ja \\(y\\):n otoskeskiarvioihin, keskihajontoihin sekä otoskovarianssiin ja korrelaatioon \\(x\\):n ja \\(y\\):n välillä. PNS-estimaattorit (estimaatit) \\(\\widehat{\\beta}_0\\) ja \\(\\widehat{\\beta}_1\\) määrittelevät suoran (matemaattisesti katsoen avaruudessa \\(\\mathbb{R}^2\\)): \\[ \\widehat{y} = \\widehat{\\beta}_0 + \\widehat{\\beta}_1 x, \\] jossa \\(\\widehat{\\beta}_0\\) on estimoidun regressiosuoran ja pistekuvion y-akselin leikkauspiste \\(\\widehat{\\beta}_1\\) on estimoidun regressiosuoran kulmakerroin Tämän suoran tuottamat arvot \\(\\widehat{y}_i\\) ovat käytännössä eri havainnoille \\(y\\) saatavat sovitteet lineaariseen malliin perustuen. Sijoitetaan regressiokertoimien \\(\\beta_0\\) ja \\(\\beta_1\\) PNS-estimaattoreiden lausekkeet estimoidun regressiosuoran lausekkeeseen. Tällöin estimoidun regressiosuoran yhtälö voidaan kirjoittaa muodossa: \\[ y = \\bar{y} + r_{xy} \\frac{s_y}{s_x} (x-\\bar{x}) \\] Yhtälöstä nähdään, että estimoitu regressiosuora kulkee havaintopisteiden \\((x_i , y_i), i = 1,2, \\ldots, n,\\) painopisteen kautta. Voidaan siis nähdä, että estimoidulla regressiosuoralla on seuraavat ominaisuudet: Jos \\(r_{xy} &gt; 0\\), suora on nouseva. Jos \\(r_{xy} &lt; 0\\), suora on laskeva. Jos \\(r_{xy} = 0\\), suora on vaakasuorassa. Suora jyrkkenee (loivenee), jos korrelaation itseisarvo \\(|r_{xy}|\\) kasvaa (pienenee) keskihajonta \\(s_y\\) kasvaa (pienenee) keskihajonta \\(s_x\\) pienenee (kasvaa) Tarkastellaan vielä estimoituun lineaariseen malliin liittyviä sovitteita ja residuaaleja. Estimoidun mallin sovitteet saadaan siis kaavalla \\[ \\widehat{y}_i = \\widehat{\\beta}_0 + \\widehat{\\beta}_1 x_i, \\quad i=1,2,\\ldots,n. \\] Vastaavasti residuaalit saadaan havaintojen ja sovitteiden erotuksena \\[ \\widehat{\\varepsilon}_i = y_i - \\widehat{y}_i = y_i - \\widehat{\\beta}_0 - \\widehat{\\beta}_1 x_i, \\quad i=1,2,\\ldots,n. \\] Sovite on estimoidun regressiosuoran yhtälön selitettävälle muuttujalle antama arvo havaintopisteessä \\(x_i\\). Vastaaavasti residuaali on selitettävän muuttujan havaitun arvon \\(y_i\\) ja sovitteen \\(\\widehat{y}_i\\) eli estimoidun regressiosuoran yhtälön selitettävälle muuttujalle havaintopisteessä \\(x_i\\) antaman arvon erotus. Estimoitu regressiomalli selittää selitettävän muuttujan havaittujen arvojen vaihtelua sitä paremmin mitä lähempänä estimoidun mallin sovitteet \\(\\widehat{y}_i\\) ovat selitettävän muuttujan havaittuja arvoja \\(y_i\\). Yhtäpitävästi edellisen kanssa: Estimoitu regressiomalli selittää selitettävän muuttujan havaittujen arvojen \\(y_i\\) vaihtelua sitä paremmin mitä pienempiä ovat estimoidun mallin residuaalit \\(\\widehat{\\varepsilon}_i\\). Liittyen vielä estimoidun mallin sopivuuden tarkasteluun, estimoidun regressiomallin hyvyyttä mitataan (tavanomaisesti) mm. selitysasteella (\\(R^2)\\). Selitysasteen määritelmä perustuu ns. varianssianalyysihajotelmaan, jossa selitettävän muuttujan havaittujen arvojen vaihtelua kuvaava neliösumma on jaettu kahdeksi neliösummaksi, joista toinen kuvaa mallin ja havaintojen yhteensopivuutta ja toinen mallin ja havaintojen yhteensopimattomuutta. Selitysaste saa arvoja nollan ja ykkösen väliltä (kun lineaarisessa regressiomallissa on mukana vakiotermi). Arvo 0 tarkoittaa, että malli (yhden selittäjän mallissa käytännössä siis selittäjä \\(x\\)) ei selitä \\(y\\):n lineaarista vaihtelua yhtään (yli vakiotermin). Ts. määritelty malli ei ollenkaan selitä selitettävän muuttujan havaittujen arvojen vaihtelua. Vastaavasti arvo \\(R^2 = 1\\) tarkoittaa, että malli sopii täydellisesti aineistoon. Ts. selitysaste mittaa regressiomallin selittämää osuutta selitettävän muuttujan havaittujen arvojen kokonaisvaihtelusta. Korkea selitysasteen arvo on siis sinänsä usein toivottava lopputulos lineaarisen mallin käytön yhteydessä. Tämän liian mekaaninen tavoittelu johtaa kuitenkin ajoittain muihin ongelmiin, kuten ylisovittamiseen usean selittäjän lineaarisia malleja käsiteltäessä. Esimerkki: isän ja poikien pituus, tarkemmin Jatketaan isän ja heidän poikiensa pituutta koskevan aineiston tarkastelua. Periytyykö isän pituus heidän pojilleen? Käytännössä jo aiemmin tarkastelimme 300 havainnon havaintoaineistoa isän ja heidän poikiensa pituuksien muodostamista lukupareista. Estimoidun regressiosuoran yhtälö on (ks. oheinen kuva 8.1) \\[ y = 97.391+ 0.4707 x \\] Suoran kulmakertoimen \\(\\widehat{\\beta}_1\\) = 0.4707 tulkinta on siis, että jos isä A on 1 cm pitempi kuin isä B, isä A:n poika on keskimäärin 0.4707 cm pitempi kuin isä B:n poika. Kuvio 8.1: Isien ja poikien pituudet: regressiosuoran sovite Kyseinen muuttuja voidaan myös tulkita satunnaismuuttujana eikä seuraavat tarkastelut muutu ratkaisevasti tämän seurauksena. Tätä pohditaan vielä tarkemmin alempana.↩︎ "],["alaluku83.html", "8.3 Muita regressiomalleja", " 8.3 Muita regressiomalleja Yksinkertaista lineaarista regressiomallia voidaan laajentaa monin tavoin monenlaisiin erilaisiin tilanteisiin. Usean selittäjän lineaarinen regressiomalli: Yhden selittäjän sijaan käytetään useita selittäviä muuttujia. Lineaarisen mallin sijaan malli voi olla myös epälineaarinen (epälineaarinen regressiofunktio). Erityisen tärkeitä laajennuksia ilmenee kun vastemuuttuja on muuta muotoa mitä edellä oletetaan lineaarisissa regressiomalleissa, joissa käytännössä oletetaan että vaste on reaaliarvoinen (jokin reaaliluku). Vaste voi olla myös diskreettiarvoinen, kuten binäärinen (\\(Y_i=0\\) tai \\(Y_i=1\\)) tai lukumäärä \\(Y_i \\in \\{0,1,2,3,\\ldots\\}\\) Mikäli vaste on binäärinen, niin tällöin tyypillinen tarkasteltava ja täsmennettävä tilastollinen malli on logistinen regressiomalli (tunnetaan myös logistisena regressiomallina tai logit-mallina). Jos vaste on lukumäärä, niin tällöin yksi mahdollinen malliluokka on ns. Poisson-regressiomalli. Tässä yhteydessä oletetaan siis, että sm. \\(Y\\) noudattaa Poisson-jakaumaa ja regressiomalli rakennetaan tämän oletuksen ympärille. Vastemuuttujan roolin/luonteen selvittäminen on hyvin keskeistä tilastollista mallia rakennettaessa. Tässä pätee samat eroavaisuudet mitkä tulevat tutuiksi todennäköisyyslaskennan kursseilla kun käsitellään diskreettien ja jatkuva-arvoisten satunnaismuuttujien jakaumia ja näihin liittyviä yksityiskohtia. Pitemmälle meneviä regressioanalyysin kysymyksiä käsitellään useilla myöhemmillä tilastotieteen kursseilla. Erityisesti aineopintojen kurssien TILM3561 Tilastollinen päättely I ja TILM3562 Tilastollinen päättely II jälkeisellä TILM3588 Lineaariset ja yleistetyt lineaariset mallit -kurssilla, jossa tarvitaan myös lineaarialgebran ja matriisilaskennan tietoja, joita tilastotieteen yhteydessä käydään läpi TILM3574 Matriisilaskenta tilastotieteessä -kurssilla. Tämän jälkeen regressiomallien käsittely jatkuu useilla eri aineopintojen ja syventävien opintojen erikoiskursseilla. "],["luvun-8-yhteenveto-keskeisiä-termejä-ja-kokonaisuuksia..html", "8.4 Luvun 8 yhteenveto, keskeisiä termejä ja kokonaisuuksia.", " 8.4 Luvun 8 yhteenveto, keskeisiä termejä ja kokonaisuuksia. Lineaarinen regressioanalyysi Yhden selittäjän lineaarinen regressiomalli Selitettävä muuttuja Selittävä muuttuja/selittävät muuttujat Virhetermi Pienimmän neliösumman (PNS) menetelmä PNS-estimaattorit ja PNS-estimaatit Sovitteet ja residuaalit Selitysaste "],["luku9.html", "Luku 9 Tilastotieteen rooli uuden tiedon tuottamisessa", " Luku 9 Tilastotieteen rooli uuden tiedon tuottamisessa Tilastotieteen yhteiskunnallisesta roolista keskusteltiin luvuissa 2 ja 3. Tilastotieteen keskeinen yhteiskunnallinen rooli liittyy keskeisesti juuri uuden tieteellisen tiedon tuottamiseen: tilastotiede liittyy olennaisesti kaikkeen tieteeseen, joten ei liene yllätys että tilastotiede on jossain määrin tuttua kaikille tieteentekijöille. Tilastotiede tarjoaa pohjan uuden tiedon tuottamiselle, mutta toisaalta voitaisiin myös ajatella teoreettisen tilastotieteen ja siellä luotujen menetelmien ylipäätään mahdollistaneen uskottavan tieteenteon. Tässä luvussa emme kuitenkaan takerru tähän “muna vai kana?”-ongelmaan, vaan tarkastelemme yleisemmällä tasolla tilastotieteen roolia tieteenteossa. Ensiksi tarkastelemme kaikista tilastollisia menetelmiä hyödyntävistä ongelmanasetteluista löydettäviä yhteisiä elementtejä. Nämä elementit ovat niin yleisiä että niitä voidaan tarkastella ja kuvata ilman yhteyttä mihinkään yksittäiseen ongelmaan. Tämän jälkeen tarkastelemme tilastollisia menetelmiä hyödyntävän tieteellisen tutkimusprosessin eri vaiheita yleisesti. On kuitenkin mahdotonta koostaa yleisiä “tee se näin”-listoja tilastollisen tutkimuksen toteuttamiseksi, joten tarkastelemme tähän asti kurssilla käsiteltyjä asioita ja yleisiä elementtejä, jotka jokaisen tieteentekijän tulee hallita. "],["alaluku91.html", "9.1 Tilastollisen tutkimuksen yhteisiä elementtejä", " 9.1 Tilastollisen tutkimuksen yhteisiä elementtejä Satunnaisvaihtelu Satunnaisilmiöiden generoima havaintoaineisto on aina tilastollisen tutkimuksen tutkimuskohde. Täten kaikki tieteellinen tutkimus, joka koskee satunnaisvaihtelua ilmentävää aineistoa on (tai tulisi olla) tilastotieteellistä. Tilastollisen tutkimuksen tavoitteena on (useimmiten) pyrkiä erottamaan satunnaisilmiön systemaattinen ja satunnainen vaihtelu. Tämä vaatii substanssiosaamisen lisäksi menetelmäosaamista sekä hyvää tilastotieteellistä intuitiota. Satunnaisvaihtelun “välttämättömyys” satunnaisilmiöiden tutkimuksessa on tiedostettava ja ymmärrettävä. Tämä on tärkeää niin luotettavan tiedontuotannon kuin tutkijan oman uskottavuuden vuoksi. Tilastollisten menetelmien huonon osaamisen vuoksi tehty (ja mahdollisesti julkaistu) tutkimus voi pahimmillaan asettaa kyseisen aiheen tutkimuksen vuosiksi väärille raiteille! Ilmiön ja ongelman hahmottaminen järjestelmäksi Tutkimusongelman substanssiosaaminen on erityisen tärkeää tilastollisessa tutkimuksessa: on osattava tunnistaa kaikki satunnaisilmiöön mahdollisesti vaikuttavat osatekijät, jotka muodostavat satunnaisen järjestelmän. Järjestelmä on joukko toisiinsa liittyviä asioita tai osia, jotka toimivat yhdessä tai ovat jonkinlaisessa yhteydessä siten, että niiden voidaan ajatella muodostavan eriteltävissä olevan kokonaisuuden. Tarvitaan kuvaus järjestelmään liittyvistä olioista, ilmiöistä ja toisaalta myös rajoituksista. Lisäksi tutkimusongelman holistinen käsittely on tilastollisen tutkimuksen kannalta tärkeää: ilmiöön liittyvien tärkeiden ominaisuuksien unohtuminen tarkastelusta saattaa johtaa esimerkiksi puuttuvan muuttujan harhaan! Tilastolliset menetelmät auttavat tutkijaa vastaamaan kysymyksiin siitä, mitkä tilastolliset muuttujat ovat tutkimuskysymyksen kannalta oleellisia. Varsinkin nykypäivänä kun datan määrä kasvaa alati kiihtyvällä tahdilla, olemme ihmiskuntana ahdistavan informaatiotulvan edessä paikoin aseettomia: mitkä ympäröivistä ilmiöistä liittyvät toisiinsa ja miten? Erityisesti teoreettisen tilastotieteen kentällä on viimeisten vuosikymmenien aikana kehitetty lukuisia edistyksellisiä menetelmiä nk. dimension pienennyksen alalla. Nämä menetelmät pyrkivät löytämään yhdenmukaisuuksia hyvin korkeaulotteisesta aineistosta, eli aineistosta jossa jokaiselta tutkimusyksiköltä mitataan jopa miljoonia eri muuttujia, kuten DNA-tutkimuksessa genomitietoa.23 Hahmottamisen vaiheet: “Todellisen” järjestelmän operationalisointi kvantitatiiviseksi kuvaukseksi järjestelmästä. Tilastollisen mallin ja järjestelmästä mitattavissa olevan aineiston yhteensovittaminen. Mallin antamien tulosten muotoilu sellaiseen muotoon, että ne auttavat ymmärtämään mitä aineisto kertoo todellisesta ilmiöstä. Tilastollisen mallin muodostaminen ja siihen perustuva päättely Muistetaan aiempi George Boxin sitaatti: Kaikki mallit ovat vääriä, mutta jotkut ovat käyttökelpoisia. Tilastollinen malli on “vain” kuvaus aineiston sisältämästä vaihtelusta: se ei käytännössä ikinä täydellisesti ja tyhjentävästi vastaa aineiston generoinutta prosessia, mutta sitä voidaan silti käyttää kyseisen ilmiön kuvaamiseen. Kuinka saada malliin mukaan kaikki ongelmanasettelun kannalta keskeiset tekijät sellaisella tavalla, ettei oletuksiin ja abstraktioihin liittyvä informaation häviäminen kyseenalaista saatavia tuloksia? Tutkimuskysymyksen kohteena olevan ilmiön taustateoria ja aiheen aiemman tutkimuskirjallisuuden hyvä osaaminen auttaa tässä. Vaikutusten eritteleminen on vaikeata, mutta tilastollinen malli on yksi tapa ajatella, kuinka erittely voidaan tehdä. Esimerkkinä tällaisesta mallista on mm. edellä käsitelty yksinkertainen lineaarinen regressiomalli. Synteesi Tilastollisia tarkasteluja tehdään, koska substanssitietous ei aina riitä haluttuun käyttöön. Yhdistämällä tilastotieteen keinoja sekä substanssitietoutta saadaan ongelma ratkaistua vakuuttavalla ja perustellulla tavalla. Tilastollisen (soveltavan) tutkimuksen tavoitteena on tuottaa substanssitietoon perustuen ja tilastotieteen menetelmiä hyödyntäen uutta tietoa: lopputulos on menetelmä- ja substanssiosaamisen synteesi, joka tuottaa uutta substanssitietoutta (sekä joskus myös uusia ongelmia teoreettisen tilastotieteen menetelmäkehitykselle). Jokaisen tutkijan tulisi olla tilastotieteilijä ja jokaisen tilastotieteilijän tutkija. Järkevä yhteistyö! Muita osatekijöitä: Rikas mielikuvitus. Ilman mielikuvitusta uusia yhteyksiä ei keksi etsiä. Kriittinen ajattelu: Miksi tämä olisi nyt se oikea vastaus? Tilastotieteessä näitä menetelmiä kutsutaan monimuuttujamenetelmiksi ja niitä käsitellään tarkemmin erikoiskursseilla TILM3704 Monimuuttujamenetelmät sekä TILM3611 Monimuuttujamenetelmien jatkokurssi↩︎ "],["alaluku92.html", "9.2 Tutkimusprosessi", " 9.2 Tutkimusprosessi Soveltavassa tilastotieteessä tutkimusongelman asettelulla on erityisen tärkeä rooli.24 Tutkimusta ei yleensä ole mahdollista jakaa täysin selvästi erillisiin ja ajallisesti tosiaan seuraaviin vaiheisiin. Tutkimusprosessin vaiheet toistuvat vuorotellen ja limittäin, sillä tutkimuksen aikana tehdyt havainnot muokkaavat tutkimuksen kulkua. Tutkimuksen tekeminen vaikuttaa lopulta saataviin johtopäätelmiin. Aineiston ja itse ilmiön tuntemus kasvaa tutkimuksen kuluessa. Päätelmien tieteellisyyden (periaatteellinen) tarkistusmahdollisuus, ja nykyään yhä useammin jo toistettavuus, on tärkeää. Usein saattaa kuitenkin olla järkevää jäsentää tutkimuksessa kohdattavia tehtäviä ja vaiheita sekä niiden välisiä suhteita osana tutkimusprosessia. Tutkimuksen lähtökohtana on jokin ongelma, johon tutkimuksen avulla etsitään vastausta. Tieto ei voi ylittää historiallisia rajojaan, joten tieteelliset teoriat ovat vain loogisia apuvälineitä, joita voidaan käyttää ilmiön tutkimuksen välineenä tai keinona sillä ehdolla, että sekä ilmiö että teoria asemoidaan ja tulkitaan suhteessa vallitseviin olosuhteisiin ja tieteelliseen keskusteluun. Määritelmät: Ilmiöitä ei voida tutkia sellaisenaan, vaan vain niiden ilmentymien kautta käsitteiden avulla Tutkimus edellyttää arkikieltä täsmällisempää kommunikaatiota, joten ongelmaan liittyvien käsitteiden huolellinen määritteleminen ja erittely on tarpeellista. Määritelmät eivät korvaa empiiristä tietoa, mutta ne vaikuttavat tiedon järjestymiseen ja sen perusteella tehtävien päätelmien tekemiseen. Havaittava tieto Yleensä ajatellaan, että todellisuudesta saadaan tietoa tavalla taikka toisella havaintoja tekemällä. Havaittava tieto ei mitenkään pysty kattamaan kaikkea tutkimuskohteeseen liittyvää ja toisaalta ymmärtämiseen tarvittava havaintomaailman hahmotus tuottaa ideologisesti ja historiallisesti sitoutuneita yksinkertaistavia sekä luonteeltaan usein hyvin teoreettisia abstraktioita. Operationalisointi: Siirrytään teoriasta empiriaan Havainnoiminen ja mittaaminen joudutaan suhteuttaamaan valittuun käsitejärjestelmään. Joudutaan tekemään kompromisseja mittauksen eksaktisuus- ja systemaattisuusvaatimusten ja arkielen monimerkityksellisyyden välillä. On operationalisoitava tutkimusasetelma sellaiseksi, että tutkittavasta ilmiöstä pystytään tuottamaan ongelmaratkaisun kannalta tarkoituksenmukaista tietoa. Aineiston käsittely on tavallaan operationalisoinnin II vaihe. Tiedon (aineiston) muuttaminen hyödylliseksi. Näkökulman kiinnittäminen: Operationalisoinnin avulla siirrytään teorian tasolta empirian tasolle ja samalla tulee määritellyksi näkökulma, josta ongelmaa tarkastellaan. Käsitteet ja niiden yhteyksistä esitettävät näkemykset voivat vaihtua tutkimuksen kuluessa, kunnes lopulta saavutetaan käsitteiden kyllääntymispiste Numeerinen mittaus Numeerisen mittauksen onnistumiseksi käsitteen muotoilu on kiinnitettävä mittariksi. Numeeristen mittaustenkin tulkinta edellyttää, että niitä on tulkittava siinä kontekstissa, josta ne ovat peräisin. On esim. mahdollista, että esitetty kysymys ei välttämättä vastaa tutkimuskohteen ominaisuuksia. Aineisto eli data Aineisto edustaa tutkimuksessa empiiristä maailmaa ja se valitaan ongelmanasettelun perusteella Tarvitaan systemaattinen aineisto, jonka avulla on mahdollista vastata tutkimuskysymyksiin. Aineiston tuottamiseen liittyy useita valintoja, jotka implisiittisesti määräävät myös mahdolliset analyysimenetelmät. Aineiston esikäsittely: Aineisto ei ole keräämiseen jälkeen yleensä koskaan suoraan käytettävissä vaan vaatii erinäistä käsittelyä Esikäsittely on operationalisoinnin II vaihe, jossa aikaisemmin tehtyjen valintojen aineistossa esiintyvät ilmentyvät sovitetaan vastaamaan ongelmankäsittelyä. Analyysi ja tulkinta Analyysivaiheessa sopivasti käsitelty aineisto ja ongelma pyritään sovittamaan yhteen siten, että ongelmaan saataisiin perusteltu ratkaisu (selitys ja lopulta tulkinta). Keskeistä on, että tehtävät oletukset sisältävät ongelmanratkaisun kannalta keskeiset tekijät sellaisella tavalla, ettei oletuksiin liittyvä informaation häviäminen kyseenalaista saatavia tuloksia. Analyysien tulokset on tulkittava eli käännettävä ne takaisin empiirian kieleltä teorian kielelle. Tavoitteena on siis substanssitietouteen perustuen tuottaa uutta tietoa siten, että se lisää myös substanssitietoutta Tulkinnan voi ajatella olevan operationalisoinnin käänteistapahtuma: Tutkimuksen läpiviennin sekä tulkinnan kannalta onnistunut operationalisointi ovat loppujen lopuksi yksi ja sama asia. Raportointi Parhaimmillaan tutkimusraportti on vakuuttava, ja periaatteessa (ja toivottavasti) toiston mahdollistava, kuvaus tutkimusprosessin kaikista vaiheista, jolloin tutkija voi itse päättää haluaako uskoa saatuihin tuloksiin vai ei. Keskeistä on tuoda esille, mitä uutta kyseessä oleva tutkimus on paljastunut ilmiöstä ja suhteuttaa se olemassa olevaan tietoon. Tulosten perustelu: Tutkimuksen pätevyyttä ja yleistettävyyttä ja analyysin arvioitavuutta ja uskottavuutta tulisi pohtia raportissa. Tutkimuksen kuluessa tehdyt valinnat tulisi perustella tiedostaen mukaan myös omat arvopainoitteiset valinnat (ja ehkä oletuksetkin). Esimerkki tilastollisesta kyselytutkimuksesta (lisää esimerkkejä myöhemmin luvussa 10). Päätöksentekijät ja tiedotusvälineet kartoittavat säännöllisin välein suomalaisten mielipiteet erilaisista yhteiskuntaa koskevista kysymyksistä. Esimerkkejä: Miten suomalaiset suhtautuvat NATO-jäsenyyteen? Miten suomalaiset suhtautuvat ydinvoiman lisärakentamiseen (osana vihreää siirtymää)? Mitkä ovat poliittisten puolueiden kannatusosuudet? Mielipiteet selvitetään kyselytutkimuksilla, joiden kohteeksi poimitaan tyypillisesti esim. noin 1000-2000 suomalaista. Kyselytutkimuksen tavoitteena on tehdä kyselyn tulosten perusteella johtopäätöksiä mielipiteiden jakautumisesta kaikkien suomalaisten joukossa. Miten 1000-2000 suomalaiseen kohdistetun kyselyn tulokset voidaan yleistää koskemaan kaikkia suomalaisia? Kyselyn tulokset voidaan yleistää, jos kyselyn kohteiksi poimittujen suomalaisten joukko muodostaa edustavan pienoiskuvan Suomen kansasta (huom. aiemmin käsitellyn onnistuneen otannan idea ja vaatimukset). Pienoiskuva on edustava, jos mielipiteet jakautuvat kyselyn kohteiksi poimittujen joukossa samalla tavalla kuin kaikkien suomalaisten muodostamassa perusjoukossa. Kyselyn kohteiden poiminta arpomalla on ainoa menetelmä, joka mahdollistaa edustavan pienoiskuvan saamisen. Kyselyn kohteiden poimintaa kaikkien suomalaisten muodostamasta perusjoukosta arpomalla voidaan nähdä satunnaisotantana ja tutkimuksen kohteeksi poimittua perusjoukon osa on tässä tapauksessa (satunnais)otos. Arvonnan käyttö kyselyn kohteiden poiminnassa merkitsee sitä, että kyselyn tulokset ovat satunnaisia seuraavassa mielessä: Jos arvontaa toistettaisiin, kysely tuottaisi (suurella todennäköisyydellä) joka kerran (ainakin jonkin verran) erilaiset tulokset, koska eri arvonnoissa kyselyyn poimittaisiin (suurella todennäköisyydellä) eri henkilöt. Kysymyksiä: Miten yhdestä otoksesta saadut ja satunnaiset kyselytulokset voidaan yleistää koskemaan koko sitä perusjoukkoa, josta otos poimitaan? Miten luotettava tällainen yleistys on? Vastauksia: Jos kyselyn kohteiden poiminnassa on käytetty satunnaisotantaa, kyselyn tuloksiin sisältyvälle epävarmuudelle ja satunnaisuudelle voidaan muodostaa tilastollinen malli, joka mahdollistaa sekä kyselyn tulosten yleistämisen että yleistyksen luotettavuuden arvioimisen. Yleistyksen luotettavuutta ei pystytä arvioimaan, ellei otoksen poiminnassa ole käytetty satunnaisotantaa. Kyselytutkimusten suunnittelussa, toteutuksessa ja tulosten analysoinnissa sovelletaan mm. seuraavia tilastollisia menetelmiä: otanta, estimointi ja testaus. Esimerkki: laadunvalvonta (Mellin, 2006) Tehdas valmistaa korkealuokkaisia sulkimia kameroihin. Tehdas pyrkii siihen, että yli 90 % sulkimista kestää vähintään 100 000 kameran laukaisua. Sulkimien laadunvalvonta on toteutettu seuraavalla tavalla: Tuotantolinjalta poimitaan arpomalla joukko sulkimia rasituskokeeseen. Rasituskokeessa määrätään vähintään 100 000 laukaisua kestävien sulkimien suhteellinen osuus. Kokeen tavoitteena on tehdä kokeen tulosten perusteella yleisiä johtopäätöksiä sulkimien kestävyydestä. Miten vain osaan sulkimista kohdistetun rasituskokeen tulokset voidaan yleistää koskemaan kaikkia sulkimia? Kokeen tulokset voidaan yleistää, jos rasituskokeen kohteiksi poimittujen sulkimien joukko muodostaa edustavan pienoiskuvan kaikista valmistetuista sulkimista. Pienoiskuva on edustava, jos sulkimien kesto jakautuu rasituskokeeseen poimittujen sulkimien joukossa samalla tavalla kuin kaikkien valmistettujen sulkimien muodostamassa perusjoukossa. Rasituskokeen kohteiden poiminta arpomalla on ainoa menetelmä, joka mahdollistaa edustavan pienoiskuvan saamisen. Rasituskokeen kohteiden poiminta kaikkien valmistettujen sulkimien muodostamasta perusjoukosta arpomalla merkitsee satunnaisotannan soveltamista ja tutkimuksen kohteeksi poimittu perusjoukon osa toimii muodostettavana (satunnais)otokseksena. Arvonnan käyttö rasituskokeen kohteiden poiminnassa merkitsee sitä, että koetulokset ovat satunnaisia seuraavassa mielessä: Jos arvontaa toistettaisiin, kokeesta saataisiin (suurella todennäköisyydellä) joka kerran (ainakin jonkin verran) erilaiset tulokset, koska eri arvonnoissa kokeeseen poimittaisiin (suurella todennäköisyydellä) eri sulkimet. Kysymyksiä: Miten yhdestä kokeesta saadut ja satunnaiset koetulokset voidaan yleistää koskemaan kaikkia sulkimia? Miten luotettava tällainen yleistys on? Vastauksia: Jos rasituskokeen kohteiden poiminnassa on käytetty satunnaisotantaa, kokeen tuloksiin sisältyvälle epävarmuudelle ja satunnaisuudelle voidaan muodostaa tilastollinen malli, joka mahdollistaa sekä koetulosten yleistämisen että yleistyksen luotettavuuden arvioimisen. Yleistyksen luotettavuutta ei pystytä arvioimaan, ellei kokeen kohteiden poiminnassa ole käytetty satunnaisotantaa. Kokeen suunnittelussa, toteutuksessa ja tulosten analysoinnissa sovelletaan mm. seuraavia tilastollisia menetelmiä: koesuunnittelu, otanta, estimointi ja testaus. Yksi soveltavan tilastotieteen osa-alue onkin TILM3579 Kokeiden suunnittelu ja analyysi!↩︎ "],["luvun-9-yhteenveto-keskeisiä-termejä-ja-kokonaisuuksia..html", "9.3 Luvun 9 yhteenveto, keskeisiä termejä ja kokonaisuuksia.", " 9.3 Luvun 9 yhteenveto, keskeisiä termejä ja kokonaisuuksia. Tässä luvussa vedetään yhteen paljon mm. otantaan liittyviä seikkoja ja laajennetaan niiden merkitystä tilastotieteellisen tutkimuksen osana. Satunnaisvaihtelun merkitys Ilmiön ja ongelman hahmottaminen ja muotoilu tilastolliseksi tutkimusasetelmaksi Tilastollisen mallin muodostaminen, siihen perustuva tilastollinen päättely ja synteesi ilmiön ymmärtämiseen liittyen "],["luku10.html", "Luku 10 Aineisto- ja tutkimustyypit ja koeasetelmat", " Luku 10 Aineisto- ja tutkimustyypit ja koeasetelmat Tässä luvussa käsitellään erilaisia tapoja toteuttaa tilastollista tutkimusta. Empiirisen tutkimuksen lähtökohtana on aina tutkimusongelma, joka sisältää kysymyksen tai kysymyksiä, joihin tutkimuksella haetaan vastauksia. Tilastotieteen näkökulmasta tutkimusongelman keskiössä on kuitenkin aineisto, data, ja se miten käytettävissä olevasta aineistosta saadaan vastauksia tutkimuskysymyksiin. Tarkastelemme tässä luvussa myös tutkimuksenteon käytäntöä käsittelemällä erilaisia aineistotyyppejä. Käymme läpi eri alojen ja tutkimusongelmien käytännön tutkimustyössä kohdattavia aineistoja ja erittelemme pidemmälle eri tutkimuskysymysten käytännön haasteita aineistojen osalta sekä sitä, minkälaisia ongelmia erilaisiin tutkimusykysymyksiin käytännössä liittyy ja miten eri tutkimusasetelmat pyrkivät niitä ratkomaan. Aineistotarpeen ja sen analysoinnin lähtökohdat määrää tutkimusongelma. Tutkimus voi olla esimerkiksi kuvailevaa, vertailevaa, selittävää tai kokeellista ja aineistolle sekä menetelmille asetetaan kussakin tapauksessa erilaiset vaatimukset ja odotukset. Erilaisiin tutkimuskysymyksiin ja niihin vastausta etsiviin koeasetelmiin liittyvien esimerkkien avulla pyrimme löytämään vastauksia esimerkiksi seuraaviin kysymyksiin: Miten tilastotiede liittyy tiedon keruuseen? Miten aineisto generoituu? Millaisiin kysymyksiin saadaan kussakin asetelmassa vastauksia? Tarkemmat asetelmiin ja analyyseihin liittyvät yksityiskohdat käsitellään TILM3579 Kokeiden suunnittelu ja analyysi -kurssilla. Kuvio 10.1: Tutkimusasetelma Luvussa käsiteltävät asiat kuuluvat tilastotieteelle ominaisesti kvantitatiivisen tutkimussuuntauksen alaisuuteen (ks. luku 3). Luvussa esiteltävät karkeat tutkimustyyppien- strategioiden ja aineistojen jaot ovat vain yksi jaottelutapa ja todennäköisesti poikkeaa eri oppikirjoissa ja lähteissä esitetyistä. "],["alaluku101.html", "10.1 Tutkimustyypit", " 10.1 Tutkimustyypit Tarkastellaan ensin erilaisia tutkimustyyppejä yleisellä tasolla. Erilaiset tutkimukset voidaan karkeasti jakaa neljään eri luokkaan: kuvaileva, vertaileva, kokeellinen ja havainnoiva tutkimus. Kuvaileva tutkimus Tarkoituksena on kuvata jonkin ilmiön, tilanteen tai tapahtuman luonnetta, yleisyyttä, historiallista kehitystä tai muita tunnuspiirteitä mahdollisimman todenmukaisesti ja tarkasti. Keskeistä tiedon lisääminen ja pyrkimys vastata kysymyksiin mitä, millainen tai miten. Yleisesti ottaen kuvaileva tilastollinen tutkimus perustuu aineistosta lasketuille tunnusluvuille, jotka kuvaavat aineiston ominaisuuksia. Esimerkkeinä toimivat keskiarvon lisäksi sen kaltaiset keskimääräistä havaintoa mittaavat suureet kuten mediaani ja moodi tai vaihtelua kuvaavat eri muuttujien vaihteluvälit ja keskihajonnat (ks. luku @ref{luku6}. Saadakseen luotettavia tunnuslukuja, tulee otoksen olla edustava ja havaintojen luotettavia ja päteviä eli saatujen mittausten pitää kuvata kohteena olevaa ilmiötä ilman virheitä. Kuvailevassa tutkimuksessa ei tutkita muuttujien välisiä yhteyksiä tai riippuvuksia eikä täten yleensä tehdä jakoa selittäviin ja selitettäviin muuttujiin vaan muuttujat ovat asetelmallisesti samantasoisia. Vastaavasti kuvailevassa tutkimuksessa ei välttämättä testata hypoteeseja, ei tehdä ennusteita, ei anneta selityksiä tai pohdita seurauksia: kyseessä on vain aineiston kuvailua ilman sen merkityksellisempää sisältöä kuten havaintojen taustalla olevien ilmiöiden tutkimista tai perusjoukon ominaisuuksien päättelyä otoksen perusteella. Vertaileva tutkimus Vertaileva tutkimus voidaan jakaa kahteen luokkaan Ryhmäeroja selittävään tutkimukseen Korrelaatiotutkimukseen Ryhmäeroja selittävässä tutkimuksessa pyritään selvittämään, mitkä tekijät liittyvät tutkittaviin ilmiöihin, jotka aiheuttavat ryhmissä ilmeneviä eroja. Korrelaatiotutkimuksissa pyritään löytämään ilmiöiden välisiä yhteyksiä tutkimalla kohdejoukkoa kokonaisuutena, jolloin mitattavien muuttujien joukkoon otetaan selittäviä muuttujia. Selittäviä muuttujia hyödynnetään molemmissa luokissa. Niiden avulla pyritään löytämään yhteyksiä verrattavien kohteiden välillä ja niiden voidaan ajatella olevan myös mahdollisia syitä selitettäville muuttujille, seurauksille. Syy-seuraussuhteita ei kuitenkaan vertailevassa tutkimuksessa pohdita, ts. vertaileva tutkimus ei ole suoranaisesti kiinnostunut kohteena olevien ilmiöiden/ryhmien vertailussa löydettyjen erojen syistä vaan mielenkiinnon kohteena on kys. erot itsessään. Vertailevaa tutkimusta tehdessä on tarpeen pohtia: Miksi jotakin tutkimuskohdetta vertaillaan eli mitä tutkimuskohteesta halutaan nimenomaan saada selville. Mitkä ja minkälaisia tilastoyksiköitä vertailuun kannattaa ottaa mukaan, jotta tutkimuksen tavoitteet saavutetaan. Tyypillistä se, että kontrolli on puutteellista ja ns. väliin tulevia muuttujia ei voida aina eliminoida. Tutkimuksessa on hyväksyttävä myös muuttujiin liittyvä luonnollinen vaihtelu. Kokeellinen tutkimus Tarkastellaan syy-seuraussuhteita sellaisissa olosuhteissa, joissa tutkija pystyy kontrolloimaan tutkimusyksikköihin vaikuttavia tekijöitä, eli nk. “käsittelytekijöitä”. Tavallisesti kokeellisella tutkimuksella viitataan sellaiseen tutkimukseen, jossa aineiston on kerätty valvotussa ja kontrolloidussa ympäristössä, kuten laboratoriossa tai sairaalan koehuoneissa, jotta mittaukset ja käsittelytekijät on tutkimuksen tekijän puolesta kontrolloitu ja täten halutunlaisia. Tutkimusasetelman kontrollointi vähentää mittauksiin ja käsittelytekijöihin liittyvien virhelähteiden mahdollisuuksia ja täten jättää vähemmän sijaa epäilyksille. Lisäksi tutkimuksen toistettavuus ja objektiivisuus paranevat, kun koejärjestelyt tehdään tarkasti ja huolellisesti. Kokeelliset tutkimukset tuottavat yleensä nopeammin riittävään näyttöön perustuvaa evidenssiä kuin havainnoivat tutkimukset. Kokeellinen tutkimusasetelma ei kuitenkaan ole mahdollinen kaikissa tilanteissa. Esimerkiksi erilaisten politiikkatoimien arvioimisessa olisi hyödyllistä, mikäli se voitaisiin satunnaisesti kohdistaa esimerkiksi vain osaan kansasta tai kunnista. Tällaisten kokeilujen ehdotukset ovat kuitenkin usein kaatuneet joko perustuslaillisiin ongelmiin tasavertaisesta kohtelusta tai muihin lainsäädännöllisiin ongelmiin tai niitä ei ole toteutettu riittävän hyvin, jotta asetelma riittäisi kokeelliseen analyysiin.25 Kontrolloitujen kokeiden yleisenä kritiikkinä ja heikkoutena voidaan kuitenkin pitää niiden vähäistä yleistettävyyttä: liian pitkälle kontrolloidut ja pelkistetyt koeolosuhteet eivät toimi kaikkien tutkimuskysymysten kannalta yleistettävyyden osalta. Ihmiset käyttäytyvät eri tavalla laboratorio-olosuhteissa kuin normaalissa ympäristössä! Esimerkki: kasvien kasvatus eri hiilidioksidipitoisuuksissa Hiilidioksidipitoisuuden kasvu tehostaa kasvien yhteyttämistä Kasvit eroavat toisistaan siinä, millä tavalla ne sitovat hiilidioksidia ilmasta yhteyttämistä varten \\(\\rightarrow\\) muutokset vaikuttavat eri tavalla eri kasveihin Vaikuttaako ilmastonmuutos sadonmuodostukseen? Onko vaikutus suurempi joillain tietyillä kasveilla? Kuvio 10.2: Hiilidioksidipitoisuuden kasvun vaikutus satomääriin. Esimerkki: Lääketieteelliset kokeet Erään tappavan taudin hoitoon on kehitetty uusi lääke, jonka toivotaan parantavan enemmän potilaita kuin kauan käytössä ollut vanha lääke. Miten saadaan varmuus siitä, että uusi lääke on parempi kuin vanha lääke? Paranemistulosten vertailemiseksi järjestetään tilastollinen koe: Jaetaan joukko potilaita arpomalla kahteen ryhmään: Ryhmälle 1 annetaan uutta lääkettä. Ryhmälle 2 annetaan vanhaa lääkettä. Verrataan parantuneiden suhteellisia osuuksia ryhmissä 1 ja 2. Kokeen tavoitteena on tehdä kokeen tulosten perusteella yleisiä johtopäätöksiä uuden lääkkeen tehokkuudesta. Miten yhdestä kokeesta saadut tulokset voidaan yleistää koskemaan kaikkia tautia sairastavia potilaita? Kokeen tulokset voidaan yleistää, jos kokeessa uutta ja vanhaa lääkettä saavien potilaiden ryhmät ovat samankaltaisia kaikissa muissa suhteissa paitsi siinä, että niihin kohdistetaan kokeessa erilainen käsittely. Tällöin mahdolliset erot parantuneiden suhteellisissa osuuksissa on oltava seurausta erilaisista käsittelyistä. Kokeen kohteiden jakaminen ryhmiin arpomalla on ainoa menetelmä, joka mahdollistaa samankaltaisten ryhmien saamisen. Kokeen kohteiden jakamista erilaisen käsittelyn kohteiksi joutuviin ryhmiin arpomalla kutsutaan siis satunnaistamiseksi. Arvonnan käyttö ryhmiin jaossa merkitsee sitä, että koetulokset ovat satunnaisia seuraavassa mielessä: Jos arvontaa toistettaisiin, kokeesta saataisiin (suurella todennäköisyydellä) erilaiset ryhmäjaot. Kysymyksiä: Miten yhdestä kokeesta saadut ja satunnaiset koetulokset voidaan yleistää koskemaan kaikkia ko. tautia sairastavia potilaita? Miten luotettava tällainen yleistys on? Vastauksia: Jos potilaiden jaossa ryhmiin on käytetty satunnaistamista, kokeen tuloksiin sisältyvälle epävarmuudelle ja satunnaisuudelle voidaan muodostaa tilastollinen malli, joka mahdollistaa sekä koetulosten yleistämisen että yleistyksen luotettavuuden arvioimisen. Yleistyksen luotettavuutta ei pystytä arvioimaan, ellei ryhmiin jaossa ole käytetty satunnaistamista. Tilastollisen kokeen suunnittelussa, toteutuksessa ja tulosten analysoinnissa sovelletaan mm. seuraavia tilastollisia menetelmiä: koesuunnittelu, estimointi ja testaus. Havainnoiva tutkimus Kuten edellä mainittiin, kokeellisia tutkimusasetelmia ei useinkaan ole mahdollista järjestää. Tällaisia kysymyksiä voidaan kuitenkin tutkia havainnoivassa tutkimuksessa, jossa syy-seuraussuhteita tarkastellaan tilanteissa, joissa tutkijalla ei ole välttämättä mitään kontrollia (tai syytä sille) tutkimusyksikköihin tai heihin vaikuttaviin muuttujiin (käsittelytekijöihin). Esimerkiksi tutkimusasetelmat, joissa tutkimuksen kohteena olevia yksiköitä (esim. ihmiset, kunnat, valtiot) ei voida satunnaistaa kuuluvaksi osaksi joukkoa, joka altistetaan jollekin käsittelylle. Tällöin tutkijan on tyydyttävä havainnoimaan sitä mitä tapahtuu luonnostaan tietyssä (mahdollisesti satunnaisesti poimitussa) tutkimusjoukossa tietyssä tilanteessa. Havainnoivan tutkimuksen aineistoa voidaan analysoida samoin menetelmin kuin kokeellisen tutkimuksenkin, mutta mitattujen tekijöiden vaikutusta ei voida erottaa kokonaisuudesta samalla tarkkuudella kuin kokeellisessa tutkimuksessa. Havainnoivan tutkimuksen tilastollinen teoria muodostuu periaatteista ja menetelmistä, joiden avulla aineiston tuottaman evidenssin painoarvoa voidaan arvioida mahdollisimman “puhtaasti”. Havainnoivan tutkimuksen edut Saadaan välitöntä ja suoraa tietoa yksilöiden, ryhmien ja organisaatioiden toiminnasta ja käyttäytymisestä. Tutkija voi havainnoida tutkittavia luonnollisessa ympäristössä. Sopii sekä määrällisen että laadullisen aineiston hankkimiseen. Erinomainen menetelmä muun muassa vuorovaikutuksen tutkimisessa, ja silloin kun tilanteet ovat vaikeasti ennakoitavia ja nopeasti muuttuvia. Sopii myös silloin, kun tutkittavilla on kielellisiä vaikeuksia (kuten lapset) tai kun halutaan saada selville sellaista tietoa, jota tutkittavat eivät halua suoraan kertoa tutkijalle. Havainnoivan tutkimuksen haitat Tutkija saattaa häiritä tilannetta tai muuttaa sen kulkua. Tutkija saattaa sitoutua emotionaalisesti tutkittavaan ryhmään tai tilanteeseen. Esimerkki: raskauden keskeytyksen ja rintasyövän välinen kausaaliyhteys Kokeellinen asetelma: Poimitaan satunnaisesti \\(n\\) kappaletta raskaana olevia naisia ja heistä \\(n_1\\) kappaletta satunnaistetaan käsittelyryhmään (raskauden keskeytys) ja \\(n_2\\) kontrolliryhmään. Kaikki naiset käyvät muutaman seuraavan vuoden ajan syöpäseulonnoissa. Kokeelliseen asetelma ei selvästikään ole eettisistä syistä mahdollinen, eikä sitä olisi mahdollista suorittaa sokkoutettuna kokeena Aiheesta julkaistut tutkimukset aloittavat yleensä naisista, joille on jo tehty raskauden keskeytys Käsittelyryhmään kuuluminen ei siis ole tutkijan kontrollissa Esimerkki: lääkityksen aiheuttama harvinainen sivuvaikutus Harvinaisen ilmiön tarkastelu satunnaistetulla kokeella on epäkäytännöllistä, sillä saattaa olla, että isossakaan tutkimusjoukossa sivuvaikutusta ei esiinny yhdelläkään tutkittavalla Havainnoiva tutkimus aloittaisi tässä tapauksessa etsimällä ensin sivuvaikutuksesta kärsivät potilaat ja sen jälkeen selvittäisi ketkä heistä ovat saaneet kyseistä lääkettä (ja saaneet sivuoireet lääkityksen aloittamisen jälkeen) Esimerkki: Jeremias Nieminen avaa vuonna 2020 alkaneesta työllisyyden kuntakokeilusta koeasetelman tärkeydestä politiikkatoimien arvioinnissa.↩︎ "],["alaluku102.html", "10.2 Tutkimusstrategiat", " 10.2 Tutkimusstrategiat Erilaiset tutkimusasetelmat voidaan jakaa edelleen kahteen tutkimusstrategiaan sen mukaan, miten niissä ryhmitellään tilastoyksiköitä: poikkileikkaus- ja pitkittäistutkimuksiin. Tilastoyksikköjen erilainen ryhmittely tuottaa erilaisia aineistotyyppejä, jotka voidaan jaotella karkeasti kolmeen eri tyyppiin Poikkileikkausaineistot: havaintoaineisto kattaa yhden ajankohdan ja mahdollisesti useita tilastollisia muuttujia Aikasarja-aineistot: havaintoaineisto kattaa vain yhden tilastollisen muuttujan mitattuna useana ajanhetkenä Paneeliaineistot: havaintoaineisto kattaa mahdollisesti useita tilastollisia muuttujia mitattuna useana ajanhetkenä Eri tutkimusstrategiat hyödyntävät eri aineistotyyppejä sen mukaan, miten ne sopivat tutkimuskysymykseen ja valittuun menetelmään. Tarkastellaan seuraavaksi mitä em. kaksi tutkimustrategiaa tarkoittavat, miten ne eroavat ja minkälaisia tutkimustyyppejä-, asetelmia- ja aineistoja kumpaankin kuuluu. 10.2.1 Poikittaistutkimus eli poikkileikkaustutkimus Poikittaistutkimukseksi kutsutaan tutkimusstrategiaa, jossa tarkoituksena on tutkia kohdetta tai ilmiötä laaja-alaisesti tiettynä ajankohtana käyttäen poikkileikkausaineistoja. Voidaan tarkastella useita ryhmiä, joissa on esimerkiksi eri-ikäisiä henkilöitä ja ryhmistä saatua tietoa vertaillaan toisiinsa. Voidaan käyttää kuvailemaan riskisuhteita (odds ratio) tai kuvailemaan tiettyyn populaation osaan kohdistuvaa ilmiötä tai riskiä (esimerkiksi sydän- ja verisuonitaudit). Esimerkiksi tutkittaessa sydän- ja verisuonitauteja binäärisellä vastemuuttujalla käyttäen aineistoa, joka koostuu eri ikäisistä ja kuntoisista ihmisistä voidaan arvioida iän ja muiden muuttujien vaikutuksia sydän- ja verisuonitauteihin sairastumisen riskitekijöinä. Poikittaistutkimuksessa ei saada tietoa tilastoyksikön mielenkiinnon kohteena olevien muuttujien arvojen muutoksesta yli ajan mutta tutkimuksessa voidaan kuitenkin kerätä tietoa menneisyyteen liittyen. Eri ikäryhmiä vertailtaessa ongelmana on myös niin sanottu kohorttivaikutus: tiettynä aikana syntyneiden, eli tietyn kohortin, elinolosuhteet saattavat olla täysin erilaiset kuin jonakin toisena aikana syntyneiden, minkä vuoksi ikäryhmien väliset erot saattavat johtua esimerkiksi yhteiskunnallisista olosuhteista. Poikittaistutkimukseen osallistutaan vain yhden kerran, jolloin tietoa saadaan kerralla paljon. Tämä on kuitenkin usein työlästä ja suuren poikkileikkausaineston kerääminen voi olla kallista. Poikittaistutkimuksessa hyödynnetäänkin usein rutiinitoimenpiteinä kerättyjä aineistoja (esimerkiksi tietyn ikävuoden terveystarkastuksista) Näin voidaan selvittää korrelaatioita ilmiöiden välillä (esimerkiksi alkoholin käyttö ja maksakirroosi) ja siten luoda hypoteeseja tarkemmille jatkotutkimuksille Tällöin on kuitenkin taas vaara sekoittavista tekijöistä, jos aineistoa ei ole kerätty varta vasten tätä tarkoitusta varten Kuvio 10.3: Esimerkki poikkileikkaustutkimuksesta 10.2.2 Pitkittäistutkimus Pitkttäistutkimuksessa seurataan usein samoja tilastoyksiköitä “yli ajan”, eli mittauspisteitä on useita ja pitkältä aikaväliltä. Hyödyntää poikkileikkausdimension lisäksi myös aikasarjadimensiota. Yleinen tutkimuskysymys pitkittäistutkimuksessa on jonkin käsittelyn vaikutuksen arviointi. Tällaisia ovat esimerkiksi lääkeainetutkimus, poliittisten päätösten arviointi tai markkinointitutkimus. Pitkittäistutkimuksessa voidaan siis tarkastella muutosta mutta on tärkeä muistaa, että pitkittäistutkimuksen eri mittauskerrat eivät ole toisistaan riippumattomia ja tämä tulee ottaa tilastollisessa mallissa huomioon! Pitkittäistutkimuksen hyvänä puolena on ryhmien homogeenisyys Tutkittavan ryhmän henkilöt ovat eläneet saman historiallisen ajan sekä käyneet läpi samat yhteiskunnalliset muutokset, jolloin muutoksen tutkiminen on luotettavaa, sillä tutkimusta vääristävät tilastoyksiköiden ominaisuuksista erilliset ympäristön haittamuuttujat ovat kaikille samat. Pitkittäistutkimuksen pitkän keston vuoksi tutkittavien määrää kuitenkin yleensä vähenee ja tutkimuksen valmistumisessa kestää kauan, jopa vuosikymmeniä. Kuvio 10.4: Esimerkki pitkittäistutkimuksesta Esimerkki: poikittais- ja pitkittäistutkimus epidemiologiassa Epäkokeelliset epidemiologiset tutkimukset voivat olla joko poikittaistutkimuksia tai pitkittäistutkimuksia. Poikittaistutkimus on tiettyyn ajankohtaan rajoittuva tutkimus, jossa mitataan sairauksien vallitsevuutta eli prevalenssia. Prevalenssi kuvaa sairauden tai haitan omaavien henkilöiden määrää tarkasteltavasta väestöstä tiettynä ajankohtana. Usein mitataan vallitsevuustiheyttä eli sairaiden lukumäärää tiettynä ajanhetkenä / väkiluku samana ajankohtana. Pitkittäistutkimuksessa mitataan sairauksien ilmaantuvuutta eli insidenssiä. Tutkimuksessa seurataan väestössä ilmaantuvien uusien sairaustapausten lukumäärää tietyn ajanjakson aikana. Useimmiten mitataan ilmaantuvuustiheyttä, joka ilmoittaa uusien sairastapausten määrän henkilöaikaa kohden. Henkilöaika muodostuu tarkasteltavan henkilöryhmän yhteenlasketusta seuranta-ajasta ennen sairastumista, esimerkiksi 100 henkilövuotta muodostuu seurattaessa 100 henkilöä vuoden ajan tai 10 henkilöä 10 vuoden ajan. 10.2.3 Kohorttitutkimus Kohorttitutkimus on altistelähtöinen tapa toteuttaa pitkittäistutkimus. Kohortti on suljettu väestö (syntymäkohortti, tietyn työpaikan työntekijät, yms.), jota tutkimuksessa seurataan ja joka on valittu jonkin yhteisen ominaisuuden perusteella (syntymävuosi, työpaikka, yms.). Kohortti voidaan jakaa myös alakohortteihin, mikäli se on alkujaankin riittävän suuri. Valitun kohortin tilastoyksiköt pyritään pitämään täysin samana koko tutkimuksen ajan, ts. kohortit ovat kiinteitä. Tutkimuksessa voidaan valita esimerkiksi jollekkin käsittelymuuttujalle altistunut ja altistumattomien ryhmä. Kohortin seuranta-aikana tutkitaan ryhmien välillä ilmeneviä eroja mielenkiinnon kohteena olevassa muuttujassa. Näitä voi olla esimerkiksi ryhmien väliset erot sairastuvuudessa, kun käsittely on ollut jokin lääke kuten rokote tms. Vastaava esimerkki olisi em. työllisyyden kuntakokeilun osalta työllisyysaste eri kunnissa ja erojen tutkiminen kuntakokeiluun osallistuvien ja osallistumattomien välillä. Kohorttitukimus voi olla taannehtiva: tutkija määrittelee kohortin menneisyydessä, ja seuraa olemassaolevien rekisterien avulla, mitä kohortin jäsenille on tapahtunut myöhemmin. Kohorttitutkimuksessa voidaan yleensä tutkia kerrallaan vain yhtä altistetta/käsittelyä, mutta useita tilastollisia muuttujia. Tutkimukset saattavat olla hyvin pitkäkestoisia, jos tutkitaan ilmiötä, joka ilmenee vasta pitkä ajan kuluttua altistuksesta (kuten sairaus tai työllisyyden paraneminen) Kohorttitutkimus voi vastata kysymykseen: “Mitkä ilmiöt johtuvat tästä altisteesta?” Esimerkki kohorttitutkimuksesta Toisen maailmansodan aikana räjäytettiin Japanissa kaksi atomipommia. Tämän traagisen tapahtuman jälkeen tutkijat alkoivat selvittää, mitä terveysvaikutuksia ionisoiva säteily aiheuttaisi altistuneille. Tutkimuksessa seurattiin altistuneiden ja altistumattomien sairastumista vuodesta 1945 vuoteen 1970. Tutkimuksen mukaan ionisoiva säteily aiheutti etupäässä monenlaisia kasvaimia; mm. keuhkosyöpää, rintasyöpää ja kilpirauhasen syöpää. Kuvio 10.5: Yhdysvaltain räjäyttämä atomipommi Japanin Hiroshimassa aiheutti mittaamattomia tuhoja. 10.2.4 Tapaus-verrokkitutkimus On retrospektiivinen havainnoiva pitkittäistutkimusmenetelmä, jossa tutkimukseen valitaan esimerkiksi tutkittavaan sairauteen (tai muulle altisteelle/käsittelylle altistuneita) potilaita (tapaukset) ja lisäksi henkilöitä, jotka eivät ole sairastuneita tähän sairauteen (verrokit) (tai altistuneet altisteelle/käsittelylle). Tavoitteena on tutkia miten tutkimusyksiköt reagoivat altistuttuaan jollekin altisteelle tai käsittelylle. Soveltuu erityisesti harvinaisten ilmiöiden aiheuttajien selvittämiseen. Esimerkkinä altistuminen Covid-19 virukselle: retrospektiivisesti (jälkikäteen) voidaan tarkastella viruksen kantajan kanssa samassa tilassa olleita (virukselle altistuneita (virus on altiste)) kyseisessä tilassa olleet olisivat tapauksia ja hypoteettinen toinen tila ilman virusta toimisi verrokkina (ts. ei yhtäkään tartuntatapausta). Mielenkiinnon kohteena olisi tarkastella kuinka monta henkilöä sai tartunnan (ja minkälaiset olosuhteet olivat). Toisena esimerkkinä voitaisiin jälleen pitää em. työllisyyden kuntakokeilua: ne kunnat jotka (satunnaisesti) valikoituisivat työllisyyskokeiluun tulisivat altistetuksi politiikkamuutokselle eli olisivat tapauskuntia. Näitä kuntia voidaan sitten verrata verrokkikuntiin, joissa kys. politiikkamuutosta ei toteutettaisi. Mielenkiinnon kohteena olisi työllisyyden kehitys altistumisen jälkeen. Käsittelyn tai altistuksen seurauksia, esimerkiksi sairauden, syitä etsitään vertaamalla tapausten ja verrokkien aikaisempaa altistumista erityisesti mielenkiinnon kohteena oleville altisteille. Tapaus-verrokkitutkimus eroaa kohorttitutkimuksesta siten että siinä voidaan tutkia yhtä tilastollista muuttujaa (kuten sairastumista), mutta useita altisteita: mistä altisteesta sairaus on seuraus, ts. mikä on taudinaiheuttaja? Altistumishistoriaa voidaan selvitettää mm. mittauksilla, malleilla tai kyselylomakkeilla. Esimerkki: tapauksien ja verrokkien altistumiseroista saadaan epäsuora arvio altistuneiden riskistä sairastua kyseiseen sairauteen suhteessa altistumattomien riskiin. Tapaus-verrokkitutkimukset ovat yleensä suhteellisen yksinkertaisia ja halpoja toteuttaa niiden retrospektiivisestä luonteesta johtuen: tutkimuskysymys määrittelee aineistotarpeen, jonka jälkeen se tarvitsee vain kerätä. Verrokkien valinta kuitenkin kriittinen, sillä valitsemalla verrokit/kontrollitapaukset väärin mikään tilastollinen testi tai menetelmä ei korjaa tai kvantifioi tätä virhettä! Esimerkki verrokkiryhmän epäkelvosta valinnasta on huonosti mitattu aiempi altistuminen ja/tai jos jokin tutkimuksen kannalta keskeinen taustamuuttuja sivuutetaan: mitä jos tauti tai sen vakavuus riippuukin sairastuneen muusta terveydentilasta? Eroaa poikittaistutkimuksesta siinä, että poikittaistutkimus pyrkii yleistämään tulokset koko kohdepopulaatioon, kun taas tapaus-verrokkitutkimus keskittyy hyvin spesifiin populaation osaan Esimerkki: tapaus-verrokkitutkimuksesta Länsi-Saksassa tuotiin 50-luvun lopulla markkinoille talidomidi-niminen uni- ja rauhoittava lääke. Varsin pian markkinoille tulon jälkeen tietyntyyppisten synnynnäisten epämuodostumien määrä alkoi lisääntyä rajusti. Talidomidin ja lasten raajojen muodostumishäiriöiden yhteys paljastettiin tapaus-verrokkitutkimuksilla. Tutkimuksissa selvitettiin sekä sairaiden lasten (tapaukset) että terveiden lasten (verrokkien) äitien altistuminen talidomidille raskauden kriittisten viikkojen aikana. Melkein kaikki sairaiden lasten äidit olivat saaneet talidomidia ensimmäisten raskausviikkojen aikana (talidomidin oli myös havaittu helpottavan odottavien äitien raskauspahoinvointia). Talidomidi poistettiin markkinoilta ja epämuodostumatapausten määrä putosi jyrkästi. Kuvio 10.6: Esimerkki tapaus-verrokkitutkimuksesta Lohkot/osittaminen Lohkomisella / osittamisella tarkoitetaan tutkimusyksiköiden järjestämistä ryhmiin niin, että ryhmät ovat mahdollisten sekoittavien tekijöiden suhteen mahdollisimman samankaltaiset Lohkotekijä on yleensä muuttuja, jonka aiheuttama vaihtelu vasteeseen ei ole tutkijan päämielenkiinnon kohteena Lohkotekijän kontrollointi johtaa usein tarkkuudeltaan parempiin tuloksiin “Block what you can, randomize what you cannot.” Kuvio 10.7: Esimerkki ositetusta koeasetelmasta Sokkouttaminen Tutkimushoitojen sokkoutuksen tavoitteena on vähentää sekä potilaan että tutkimushenkilökunnan mahdollisten ennakkokäsitysten vaikutusta tutkimuksen tuloksiin. Yksöissokkotutkimuksessa (single-blind) tutkittava ei tiedä, mihin hoitoryhmään hän kuuluu. Kaksoissokkotutkimuksessa (double-blind) ei tutkittava eikä tutkija ja muukaan tutkimushenkilökunta saa tutkimuksen aikana tietää mihin hoitoryhmään tutkittava kuuluu. Kolmoissokkoutetussa tutkimuksessa edes havaintojen analysoija (esim. tilastotutkija) ei tiedä, miten kokeellisen tutkimuksen käsittely on koodattu. Avoimessa tutkimuksessa (open) sekä tutkittava että tutkimushenkilökunta tietävät, mihin hoitoryhmään tutkittava kuuluu. Myös avoimessa tutkimuksessa tulisi yleensä käyttää satunnaistamista. "],["alaluku103.html", "10.3 Erilaisia aineistoja ja aineistolähteitä", " 10.3 Erilaisia aineistoja ja aineistolähteitä Käydään seuraavaksi läpi erilaisia aineistotyyppejä, joita käytännön tutkimuksissa Suomessa (ja maailmalla) usein käytetään. Emme käsittele tässä erikseen itse otannalla koottavia aineistoja tai otannan järjestämistä, ks. luku 5. 10.3.1 Rekisteriaineistot Rekisteriperusteinen tutkimus hyödyntää aineistoinaan valmiiksi kerättyjä tietokantoihin tallennettuja aineistoja, joita kutsutaan rekisteriaineistoiksi. Yleensä hallinnollisia tarpeita varten kerättyjä tietoja. Rekisteriaineistojen eduiksi voidaan lukea mm. seuraavat seikat Aineiston muodostaminen/kerääminen on verrattain helppoa ja Suomessa on paljon korkealaatuisia rekisteriaineistoja. Tätä edesauttaa tietotekniikan nopea kehittyminen, joka on mahdollistanut erittäin suurten aineistojen rutiininomaisen keräämisen. Ei tarvetta erikseen tuottaa tutkimusaineistoa: vältetään mahdollisesti kallis aineiston keräysvaihe. Suomalainen henkilötunnusjärjestelmä mahdollistaa tietojen tehokkaan käytön ja laadukkaan tutkimuksen. Rekisteriaineistojen ongelmina ja haittoina voidaan pitää mm. seuraavia Mikäli tutkimuksessa lähtökohtaisesti käytetään rekisteriaineistoja, määräävät ne välillisesti myös mahdolliset tutkimuskohteet: rekisteriaineistot kerätään eri tarkoitusta varten eivätkä ne täten välttämättä sisällä kaikkea haluttua informaatiota. Tutkimuksen ongelmalähtöisyys saattaa unohtua helpommin, kun tutkimusongelman aihiota asetellaan sopimaan rekisteriaineistojen tarjoamiin mahdollisuuksiin. Rekisteriaineistoilla on myös omat rajansa: tutkimuskysymysten kannalta väärin mitattua muuttujaa ei useinkaan voida millään tavalla muuntaa täydellisesti haluttuun muotoon. Rekisteriaineisto pitää usein esikäsitellä sopivaan muotoon laadullista tutkimusta muistuttavalla tavalla. Rekisteriaineistojen analyysista ja niihin soveltuvista tilastollisista menetelmistä on vähänlaisesti metodologisia oppikirjoja ja/tai esimerkkitutkimuksia. “Ulkopuolisille” tutkijoille aineistojen käyttö saattaa olla hankalaa mm. korkeiden pääsykustannusten (rekisterien ylläpitäjien, viranomaisten ja tutkimuslaitosten ulkopuolella), tietosuojakysymysten tai teknisten hankaluuksien takia. Rekisteriaineiston käyttö vaatii tutkimussuunnitelman ja tutkimussuunnitelman perusteella myönnetyn käyttöluvan rekisterin ylläpitäjältä. Tietotekniikan kehittymisen vuoksi kasvaneet rekisteriaineistot tekevät käyttökelpoisen tiedon esiin seulomisesta haastavaa. Tämä näyttäytyy esimerkiksi eri rekistereiden tietojen linkkaamista yhteen, jolla saattaa olla tutkimuksen kannalta ratkaiseva merkitys ja joka edelleen korostaa substanssitietoutta. Eri rekisterejä ei aina saadakaan linkattua tehokkaasti yhteen esimerkiksi jos ne ovat mitanneet mielenkiinnon kohteina olevia muuttujia eri tilastoyksikön tasolla (vrt. kunnan vs kaupunginosan työllisyys) Erilaisia rekisterejä Suomessa: Verorekisterit (Verohallinnon rekisterit) Kuolemansyyrekisterit Eläkerekisterit Väestölaskennat (väestörekisteri) Syöpärekisteri Lääkeostorekisteri Sosiaali- ja terveydenhuollon rekisterit Kelan etuusrekisterit Osoiterekisterit Etukorttirekisterit Opintosuoritusrekisteri Näiden lisäksi tulevat myös aikaisempien tutkimusten aineistot. Rekisteriaineiston käyttämisen tilastollisia haasteita tutkimuksessa Rekisteriaineistot ovat usein kokonaisaineistoja, joten otantavirheeseen perustuvan tilastollisen päättelyn oletukset eivät välttämättä päde. Isoissa aineistoissa käytännössä merkityksettömistäkin eroista tulee helposti tilastollisesti merkitseviä! Rekisteriaineistoja saadaan “valmiina” ja niiden kokonaistutkimukseen soveltuvasta luonteesta huolimatta niitä on arvioitava samojen periaatteiden mukaisesti kuin itse kerättäviäkin aineistoja. Tutkimusongelman pitäisi aina olla keskeinen lähtökohta myös rekisteriaineiston käytössä. Itse kerätessä aineisto on mahdollista räätälöiden tuottaa vastaamaan juuri tutkimuskysymykseen kun taas rekisteriaineisto on “toisen käden” aineistoa ja ohjaa täten tutkimusta niin käsitteiden määrittelystä kuin tutkimuskysymysten asettelusta lähtien. Tietosuojalaki: Lain mukaan henkilötietoja voidaan kerätä ja tallettaa vain, jos rekisterinpitäjän ja rekisteröitävän henkilön välillä on asiallinen yhteys. Olennaista lain soveltamisessa on, voidaanko käytössä olevan aineiston tiedot tosiasiassa tavalla tai toisella liitää tiettyyn tunnistettavissa olevaan henkilöön. Lain merkitys on paljolti siinä, että se ohjaa suunnitelmallisuuteen ja huolellisuuteen henkilötietojen käsittelyssä. Sääntelyjen yleisenä tavoitteena on ettei tarpeettomasti kerätä ja talleteta henkilötietoja ettei rekisteröityjen yksityisyyttä ja oikeuksia perusteettomasti loukata ja että rekisteri, siihen liittyvät tiedot ja niiden käsittely suojataan kaikissa vaiheissa. Rekisteriaineistot tietosuojalain takaaman yksityisyydensuojan näkökulmasta Suomessa rekisteriaineistot pyritään luovuttamaan käyttöön vain tunnisteettomina yksityisyydensuojan säilyttämiseksi. Tieteellinen tutkimustarkoitus luokitellaan kuitenkin poikkeustapaukseksi tietosuojalaissa ja ensisijaisena tavoitteena on aina se että tietoja, joista henkilö voidaan tunnistaa, käytetään ainoastaan silloin kun tutkimusta ei voida muutoin toteuttaa. Tiedot tulee ensisijaisesti kerätä tutkimusyksiköiden suostumuksella ja siten, että henkilö saa halutessaan riittävästi informaatiota tietojen käyttötarkoituksesta ja -tavasta. Rekisteritietojen hyödyntäjien etujen mukaista on, että tietosuojaa koskevat säännökset ovat niin selkeitä ja kattavia, että yleisössä ei synny epäilyksiä tietojen väärinkäytön mahdollisuuksista. Rekisteritietojen käyttöön on aina haettava lupaa. Erityisesti eri rekistereitä yhdistettäessä on hankittava myös tietosuojavaltuutetun lausunto suunnitteilla olevan tutkimuksen laillisuudesta ja käyttöehdoista. Rekisteriaineiston ymmärtämisessä ja käyttämisessä kannattaa huomioida ainakin seuraavat seikat: Mitkä tekijät ovat johtaneet alkuperäisen aineiston ja sen koonneen/tuottaneen informaatiojärjestelmän syntymiseen? Nimellisesti oikealta kuulostava muuttuja ei aina vastaa tutkijan käsitystä siitä muuttujasta, mitä kyseisen rekisteriaineiston ylläpitäjä/tuottaja on ajatellut. Miten järjestelmän sisältämät tiedot on mitattu ja miten tämä ilmoitetaan eli miten tietojärjestelmän sisältämien tietojen informaatioarvo on dokumentoitu? Rekisterin tuottajan ja sen käyttäjien näkemykset mitatuista muuttujista ja niistä johdetut tulkinnat eivät välttämättä aina kohtaa. Minkälaisia tietorakenteita aineistossa käytetään ja miten se vaikuttaa eri muuttujien tallentamiseen tietojärjestelmään? Tutkimuskysymyksen kannalta on voi olla merkitystä esimerkiksi sillä, onko rekisterinpitäjä kerännyt henkilöiden ikätietoa vuoden vai kymmenen vuoden tarkkuudella. Esimerkki: diabeteksen ja sen lisäsairauksien esiintyvyyden ja ilmaantuvuuden rekisteriperusteinen mittaaminen Vaihe 1: Diabeteskohtortin identifiointi (Tilastokeskus: kuolinsyyt, THL: diagnoosit, Kela: erityiskorvaukset, reseptit). Vaihe 2: Seurantatiedot (syöpärekisteri, sairaspäivärahat, eläkerekisteri…). Ongelma: kuinka monta henkilöä diabeteskohortista on kuollut seuranta-aikana? Kuolema on vakaa käsite, johon ei liity mittausvirhettä tai subjektiivisuutta. Katsotaan aineistosta “yhden rivin säännöllä” kuinka monelle löytyy tieto kuolemasta. Kysymys: Kuinka moni diabeteskohorttiin kuuluvista sairastaa tyypin 1 diabetesta? Tyypin 1 diabetes johtuu insuliinia tuottavien beetasolujen tuhoutumisesta autoimmuuniprosessin seurauksena. Tyypin 1 diabeetikko tarvitsee jatkuvasti insuliinia, mutta ei hyödy haiman omaa insuliinineritystä tehostavista lääkkeistä. Rakennetaan algoritmi, jolla identifioidaan tyypin 1 diabeetikot lääkeostojen luokkien ja säännöllisyyden perusteella. Kuvio 10.8: Vaihe 1: Diabeteskohortin identifiointi Esimerkki: rekisteritutkimus pitkäaikaisen laitoshoivan käytöstä Miten sosiaaliset tekijät, kuten sosioekonominen asema ja perherakenne, vaikuttavat laitoshoivan käyttöön? Kolme erityistä tutkimusintressiä Laitoshoivaan siirtymisen riskit Laitoksissa vietetty aika Laitoshoivan käyttö elämän loppupäässä Aiemmat tutkimukset samasta aiheesta Perustuvat potilasaineistoihin Eivät sisällä laitostumis- ja poistumistietoja samassa aineistossa Kärsivät vastauskadosta Kärsivät seurantakadosta ja seurannan puutteellisuudesta Perustuvat pieniin aineistoihin Eivät mahdollista perhevaikutusten tutkimista Kuvio 10.9: Vaihe 1: Diabeteskohortin identifiointi 10.3.2 Aikasarjat ja paneeliaineistot Aikasarjat Aikasarjaksi kutsutaan havaintojen jonoa, jossa aika määrää jostain tilastollisesta muuttujasta tehtyjen havaintojen järjestyksen. Havainnot ovat tavallisesti peräkkäisiä, ja mittaukset on tehty tasaisin aikavälein, mutta väliaikojen tasaisuus ei kuitenkaan ole välttämätöntä ja monissa tutkimusasetelmissa kohdeaikasarjasta voidaan poimia havaintoja jatkuvasti tai mielivaltaisen pienin aikavälein. Yksittäinen aikasarja on pitkittäisaineiston erikoistapaus, jossa tarkastellaan vain yhtä aikasarjaa. Pitkittäisaineistoon nähden toistot eivät välttämättä ole suunniteltuja, vaan niitä havaitaan jatkuvasti ajassa. Vuotuinen bruttokansantuote Suomessa Suomalaisten lukumäärä kunkin vuoden lopussa Vuorokautinen sademäärä Helsingin Kaisaniemessä Jotkut aikasarjat ovat suunnitelmallisesti muodostettu tiettyjen laskennallisten menetelmien avulla muista aikasarjoista. Tällaisia tilastollisia suureita kutsutaan indekseiksi ja ne sisältävät tiivistettyä tietoa yhteiskunnasta, kuten esimerkiksi inflaation mittarina käytetty kuluttajahintaindeksi. Esimerkki: kuluttajahintaindeksit Hintaindeksi on normalisoitu keskiarvo tarkasteltavan tuote- tai palvelukorin hinnoista, joka lasketaan säännöllisin väliajoin tavoitteena helpottaa hintojen muutosten seurantaa eri ajankohtien tai alueiden välillä. Laajimmat indeksit mittaavat hintojen kehitystä koko talouden tasolla ja niitä hyödynnetään monin tavoin talouspolitiikassa. Tilastokeskuksen haastattelijat keräävät indeksiä varten kaiken kaikkiaan noin 50 000 hintatietoa lähes 500 hyödykkeestä noin 2 700 (näin joitain vuosia sitten) liikkeestä aina kuukauden puolivälissä, lisäksi noin 1 000 hintatietoa kerätään keskitetysti. Tilastokeskuksen laskema kuluttajahintojen vuosimuutos oli marraskuussa 2014 oli n. 1,0 prosenttia Marraskuussa kuluttajahintoja nostivat viime vuodesta eniten vuokrankorotukset, tupakkatuotteiden ja alkoholijuomien vähittäishintojen ja ravintola- ja kahvilapalvelujen sekä kerrostalojen kunnossapitopalvelujen kallistuminen Kuluttajahintojen nousua vuoden takaisesta hillitsi marraskuussa eniten elintarvikkeiden, polttonesteiden ja viihde-elektroniikan halpeneminen Kuvio 10.10: Esimerkki: kuluttajahintaindeksi Aikasarjojen tilastollinen analyysi perustuu siihen, että sarja tulkitaan jonkin stokastisen prosessin eli satunnaisprosessin realisaatioksi Jos aikasarjan generoinut prosessi saadaan selville, voidaan tietoja prosessista käyttää aikasarjan käyttäytymisen kuvaamiseen ja selittämiseen sekä aikasarjan tulevan käyttäytymisen ennustamiseen. Aikasarja-aineistot ilmentävät ilmiöstä riippuen ns. autokorrelaatiota, eli ajallisesti toisiaan lähellä olevat havainnot ovat korreloituneempia kuin ajallisesti kaukana toisistaan olevat. Aikasarja-analyysi on yksi tilastotieteen osa-alue, jolla on rikas ja pitkälle kehittynyt teoriapohja. Aikasarja-analyysia opetetaan tarkemmin kursseilla TILM3541 Aikasarja-analyysi, TILM3589 Epälineaarinen aikasarja-analyysi ja TILM3586 Moniulotteinen aikasarja-analyysi. Aikasarjoja analysoimalla voidaan selvittää esimerkiksi Onko aikasarjassa trendejä eli aikasarjan tason systemaattisia muutoksia? Onko aikasarjassa syklistä vaihtelua kuten suhdanne- ja/tai kausivaihtelua? Ks. esimerkiksi kuva 10.11. Kuvio 10.11: Esimerkki: Kansainvälisten lentomatkustajien lkm vuosina 1949-1960 Paneeli- eli pitkittäisaineisto Paneeliaineistolla tarkoitetaan aineistoa, jossa tilastoyksiköistä on useita havaintoja ja aika määrää havaintojen järjestyksen (kuten aikasarjoissa) ja lisäksi jokaisena ajanhetkenä mitataan useampi kuin yksi tilastollinen muuttuja (kuten poikkileikkausaineistossa). Paneeliaineisto on terminä käytetympi yhteiskuntatieteissä kun taas pitkittäisaineisto esimerkiksi lääketieteessä. Havaintoyksiköt voivat olla esimerkiksi yrityksiä, ihmisiä, kuntia tai kouluja. Ns. “täydellisessä” paneeliaineistossa kaikista havaintoyksiköistä on havaittu kaikki muuttujat kaikkina ajanhetkinä. “Kiertävä” paneeli on vastaavasti sellainen, jossa osa havaintoyksiköistä vaihtuu ajan kuluessa. Tyypillisesti havaintoja kerätään tasaisin väliajoin, kuten kuukausittain tai vuosittain, ja yksittäisen ajanhetken havainto on poikkileikkausaineisto ja kustakin havaintoyksiköstä on oma usean muuttujan aikasarjansa. Paneeliaineisto mahdollistaa vastaamisen kysymykseen miksi? Yleisesti ottaen paneeliaineistoja käytetäänkin erityisesti ns. kausaalipäättelyyn tähtäävissä malleissa.26 10.3.3 Survey- eli haastattelu- tai kyselytutkimus Survey-tutkimus on ei-kokeellinen tutkimus, jonka lähtökohtana on tiettyjen ilmiöiden, ominaisuuksien tai tapahtumien yleisyyden tai jakautumisen selvittäminen, joka toteutetaan kysely- tai haastattelumenetelmällä. Havaintoyksiköt pyritään valitsemaan satunnaisotannalla, sillä myös survey-tutkimuksessa pyritään yleistämään tulokset otoksesta koko perusjoukkoon. Kyselytutkimukset muodostava kokonaan oman tutkimustapansa, joka mahdollistaa hyvin erilaisen informaation keräämisen kuin tavallisesti kvantitatiivissa aineistoissa. Survey-tutkimus koostuu seuraavista vaiheista: Kohdepopulaation määrittely ja otannan suunnittelu Kyselylomakkeen rakentaminen ja testaaminen Kyselymetodin määrittely (puhelinhaastattelu, elektroninen kysely…) Mahdollisten haastattelijoiden koulutus Aineiston keräys Aineiston yhteneväisyyden tarkistaminen (muuttujat tallennettu oikein jne.) Tulosten adjustointi mahdollisten identifioitujen virhelähteiden mukaan Survey-tutkimusta käytetään erityisesti asenteiden, mielipiteiden ja käyttäytymisen tutkimiseen. Esimerkkejä ovat mm. poliittiset mielipidekyselyt, markkinointitutkimukset, alkoholinkulutustottumukset ja terveyspalveluiden tyytyväisyyskyselyt, joihin voi kaikkiin uskoa liittyvän vastausharhaa eri syistä. Esimerkiksi vastausharhaa arkaluontoisiin kysymyksiin voidaan vähentää avoimilla kysymyksillä tai alustamalla kysymystä johdannolla, jossa suvaitaan / ymmärretään kaikenlaiset vastaukset. “Randomized response”: vastaukseen lisätään jonkin todennäköisyysmallin mukaisesti harhaa todellisen vastauksen salaamiseksi. Kerätty aineisto on siten altisteinen tehdylle kyselylle ja täten sen käyttökelpoisuus perustuu hyvin pitkälti etukäteissuunnitteluun, kunnolliseen toteutukseen ja kyselylomakkeen oikeaoppiseen rakentamiseen. Lisäksi aineiston käyttökelpoisuus riippuu myös vastaajaotoksen poiminnasta (edustavuudesta) ja siitä, kuinka totuudenmukaista informaatiota vastaajat ovat kyselyssä antaneet. Tässäkin hyvä etukäteissuunnitelu on keskeistä. Tilastollisten menetelmien avulla pyritään arvioivaan otoksen, kyselyn suunnittelun ja kerätyn vastaajaotoksen sisältämää (tai aiheuttamaa) harhaa. Kausaalimalleja opetetaan kurssilla TILM3529 Kausaalipäättely havainnoivissa tutkimuksissa↩︎ "],["luvun-10-yhteenveto-keskeisiä-termejä-ja-kokonaisuuksia..html", "10.4 Luvun 10 yhteenveto, keskeisiä termejä ja kokonaisuuksia.", " 10.4 Luvun 10 yhteenveto, keskeisiä termejä ja kokonaisuuksia. Kuvaileva tutkimus Vertaileva tutkimus Kokeellinen tutkimus Havainnoiva tutkimus Poikittais/poikkileikkaustutkimus Pitkittäistutkimus (paneeli- ja pitkittäisaineistot) Kohorttitutkimus Tapaus-verrokkitutkimus ml. lohkot/osittaminen ja sokkouttaminen Rekisteriaineisto Aikasarja-aineisto Survey eli kyselytutkimus "],["luku11.html", "Luku 11 Tilastollisesta ennustamisesta", " Luku 11 Tilastollisesta ennustamisesta Kuten olemme jo tähän menneessä nähneet, tilastollinen analyysi ja sen erottamattomana osana tilastollinen päättely on keskeinen vaihe tieteellistä tutkimusta. Vielä ennen tilastollisen selittämisen ja ennustamisen välisiä eroja koskevia pohdintoja muistutetaan jo aiemmin käsitellystä kuvailevasta tilastotieteestä. Tämä voidaan nähdä vielä (ainakin) kolmantena yleisenä tilastotieteen tavoitteena mallintamisen/selittämisen ja ennustamisen lisäksi. Yksinkertaisin tilastollisen päättelyn muoto on hyödyntää aineistoa kuvailevia tunnuslukuja, kuten keskiarvoja ja keskihajontalukuja. Niistä voidaan kuitenkin tehdä vain melko rajoittuneita päätelmiä. Varsinkin havainnoivassa tutkimuksessa sen selvittämiseksi, miten selittävät muuttujat ovat yhteydessä selitettävään vastemuuttujaan, käytetään esim. lineaarista tai logistista regressiota (ja niiden monenmonia laajennuksia) tai esim. aikasarja-analyysiä aikasarjoja analysoitaessa. Näiden pohjalta voidaan arvioida muuttujien yhteyksiä ja riippuvuussuhteita. Käytännössä tilastotieteen ja sen sovellusalueiden tutkimuksessa tulisi osata erottaa (tilastollinen) selittäminen ja ennustaminen. Tätä eroa koskevat tarkemmat yksityiskohdat ovat jälleen selvästi tämän kurssin ulkopuolella myöhemmissä tilastotieteen opinnoissa, mutta seuraavassa kuitenkin tähän liittyviä keskeisiä huomioita. "],["alaluku111.html", "11.1 Tilastollinen selittäminen vs. ennustaminen", " 11.1 Tilastollinen selittäminen vs. ennustaminen (Tilastollinen) selittäminen tarkoittaa esim. kahden muuttujan välisen yhteyden tutkimista (tämän kurssin yksinkertainen tilanne lineaarisen regressiomallin yhteydessä, jota voidaan laajentaa useisiin muuttujiin). Tutkijaa saattaa kiinnostaa esimerkiksi tupakoinnin vaikutus sepelvaltimotautikuolleisuuteen tai ylipainon vaikutus leikkauksen jälkeisiin infektioihin. Tällöin pyrkimyksenä on rakentaa “selitysmalli”, jossa on perustellut syy-seuraussuhteet selittävästä (selittävistä) muuttujista selitettävään muuttujaan. (Tilastollinen) ennustaminen tarkoittaa, että tietyillä selittävän tai selittävien (tai “ennustavien”) muuttujien yhdistelmillä voidaan ennustaa ennustettavan muuttujan arvoa. Ts. siis ennustettavana muuttujana toimii tilastollisen mallin näkökulmasta katsoen vastemuuttujan arvo, jota pyritään ennustemallin avulla ennustamaan. Ennustemalleja tutkittaessa varsinaisilla selityssuhteilla ei välttämättä ole merkitystä. Tärkeintä on mallin ennustekyky, ei niinkään esim. yksittäisen regressiokertoimen arvo ja siihen liittyvät tarkemmat tulkinnat. Tilastollisesti merkitsevä regressiokerroin ei tarkoita, että muuttujalla olisi välttämättä ennustekykyä. Ennustekyky tutkittava erikseen. Esimerkiksi lineaarisen mallin perinteiset tunnusluvut, kuten selitysaste, eivät vielä kerro mallin todellisesta ennustekyvystä paljoakaan. Tästä huolimatta melko usein ennustemallin rakentaminen perustetaan pitkälle samoihin tilastollisen päättelyn ja estimointiteorian lähtökohtiin mitä olemme jo sivunneet tällä kurssilla. Hyvin usein tutkimuksissa raportoidaan, että tietty muuttuja “ennustaa” (predicts) toista. Usein kuitenkin taustalla on tällöin usean muuttujan selitysmalli, jonka regressiokertoimien tilastollista merkitsevyyttä on tulkittu. Yleensä tässä yhteydessä on kuitenkin siis kyse selittämisestä, ja kuten todettua, mallin ennustekyky pitää tutkia erikseen. Erityisesti aikasarja-analyysissä ennustaminen on perinteisesti ollut yksi kaikkein keskeisimmistä tavoitteista. Nyt kuitenkin koneoppimisen (tilastollisen oppimisen) kasvatettua hurjasti suosioitaan viime vuosina ennustaminen on levinnyt, ja leviää jatkossakin, voimakkaasti myös hyvin keskeiseksi osaksi muutakin tilastollista analyysiä. "],["alaluku112.html", "11.2 Tilastolliseen ennustamiseen liittyviä huomioita", " 11.2 Tilastolliseen ennustamiseen liittyviä huomioita Ennustamista on kaikkialla! Sen rooli on paljon keskeisempi osa meidän kaikkien arkea mitä ensiajatukselta saattaa tulla mieleen. Ennustaminen on elämässämme korvaamatonta.27 Kun valitsemme reitin työmatkalle, päätämmekö menemmekö toisille treffeille tai säästämme huonompia aikoja varten, teemme ennusteen tulevaisuuden kehityksestä ja siitä, miten suunnitelmamme vaikuttavat suotuisan tuloksen todennäköisyyteen. Arkiset ongelmat eivät aina vaadi ankaraa ajattelua ja pohdiskelua erilaisten vaihtoehtojen välillä niihin käytettävissä olevan ajan ollessa rajallinen. Tästä huolimatta teet ennusteita tiedostaen ja useimmiten tiedostamatta monta kertaa päivässä! Ennustevirhe: Ennusteita verrataan toteutuneeseen kehitykseen. Näiden erotuksena muodostuu ennustevirhe. Lähtökohtana on (luonnollisesti) minimoida ennustevirheet. Käytännössä useinmiten mm. vastemuuttujan luonteen perusteella valitaan sopiva ennustevirheitä summarisoiva tunnusluku, kuten keskineliöennustevirhe (jatkuvat vastemuuttujat) tai luokitteluvasteiden tapauksessa väärin (tai oikein) ennustettujen luokitteluiden suhteellinen osuus. Ajoittain ennustetarkkuutta on helpompi ja toisaalta sitten vaikeampi tarkkailla. Esim. taloustieteessä on paljon helpompi arvioida työttömyyttä koskevaa ennustetta kuin esimerkiksi ennustetta (jopa väitettä) velkaelvytyksen tehokkuudesta. Toisaalta valtio-opissa voidaan arvioida vaalitulosta koskevia ennusteita suoraviivaisesti, mutta saattaa kulua vuosikymmeniä nähdä miten poliittisten instituutioiden ennusteisiin perustuvat ennakoidut muutokset vaikuttavat poliittisten päätösten tuloksiin. Esimerkki: Silverin kirjan luvun 1 pohdintaa ennustevirheestä finanssikriisiin (rahoituskriisiin) vuoden 2008 aikana (finanssikriisin voidaan katsoa koskeneen lopulta vuosia 2007-2009). Pörssikurssien voimakas lasku, Lehman Brothersin kaltaisia aikoinaan arvostettuja yhtiöitä meni vararikkoon, luottomarkkinat olivat käytännössä “jäätyneet”, Las Vegasissa asuntojen hinnat laskivat 40 prosenttia (osoittaen osaltaan vallinnutta laajempaakin “asuntokuplaa” (perusteettoman korkeita asuntojen hintoja), työttömyys kasvoi räjähdysmäisesti jne. Ennustevirheen yhteisiä ja tyypillisiä piirteitä (tässä tapauksessa), jotka laajentuvat moniin muihinkin tilanteisiin ja sovelluksiin: Asunnonomistajat ja sijoittajat ajattelivat, että nousevat hinnat viittasivat siihen, että asuntojen hinnat jatkaisivat nousuaan, kun todellisuudessa historia viittasi siihen, että sen takia niillä oli taipumus laskea (näissä olosuhteissa). Luottoluokistuslaitokset (samoin kuin Lehman Brothersin kaltaiset pankit) eivät ymmärtäneet, miten riskialtiita asuntovakuudelliset arvopaperit olivat. Ongelma ei varsinaisesti ollut siinä, että luokituslaitokset eivät nähneet asuntokuplaa. Sen sijaan niiden ennustemallit olivat täynnä huonoja oletuksia ja väärää “itseluottamusta” mahdollisten asuntojen hintojen romahduksen riskeistä. Laajasti ei ennakoitu, miten asuntokriisi laukaisee globaalin rahoituskriisin. Se johtui suurelta osin liiallisesta velkaantumisesta markkinoilla, jossa lyötiin erinäisten instrumenttien myötä vetoa yhdysvaltalaisten halukkuuden puolesta sijoittaa uuteen kotiin. Rahoituskriisin välittömissä jälkimainingeissa ei osattu ennustaa, miten laajoja taloudellisia ongelmia se aiheuttaa. Rahoituskriisit tyypillisesti tuottavat erittäin syviä ja pitkäkestoisia taloudellisia taantumajaksoja. Näissä ennustamisen epäonnistumisissa on yhteinen piirre. Kussakin tapauksessa aineistoa arvioidessaan ihmiset jättivät keskeisen asiayhteyden palan huomiotta: Asunnonomistajien luottamus asuntojen hintoihin johtui ehkä siitä, että lähimenneisyydessä Yhdysvalloissa asuntojen hinnat eivät olleet laskeneet merkittävästi. Kuitenkaan koskaan aikaisemmin Yhdysvaltojen asuntojen hinnat eivät olleet nousseet niin laajalla alueella kuin romahdusta edeltävällä kaudella. Pankkien luottamus luottoluokituslaitosten (kuten Moody’siin ja S&amp;P’siin) kykyyn luokittaa asuntovakuudellisia arvopapereita ehkä perustui siihen, että laitoksina ne olivat onnistuneet pätevästi luokittamaan muunlaista rahoitusomaisuutta. Kuitenkaan luottoluokituslaitokset eivät olleet koskaan aikaisemmin luokittaneet yhtä uusia ja monimutkaisia arvopapereita mitä tuolloin (kuten ns. luotonvaihto-optioita). (Taloustietelijöiden) luottamus rahoitusjärjestelmän kykyyn kestää asuntokriisi syntyi ehkä siitä, että aikaisemmin asuntojen hintojen heilahtelulla ei yleensä ollut suuria vaikutuksia rahoitusjärjestelmässä. Kuitenkaan rahoitusjärjestelmä ei luultavasti koskaan aikaisemmin ole ollut yhtä vekkaantunut eikä vedonlyöntiä asuntojen hinnoista ollut tehty vastaavassa mittaluokassa. Poliittisten päättäjien luottamus siihen, että talous toipuu nopeasti rahoituskriiseistä syntyi ehkä viime vuosikymmenten taantumista saaduista kokemuksista. Useampia niitä oli seurannut nopea ``V-muotoinen’’ toipuminen (kuten nyt myös myöhemmin mm. koronapandemian aikaan). Kuitenkaan nämä taantumat eivät olleet liittyneet rahoituskriiseihin ja rahoituskriisit ovat (yleensä) erilaisia. Jokaista edellistä kohtaa yhdistää ennustamiseen hyvin keskeisesti liittyvä termi: Ennustajien pohtimat ilmiöt olivat ns. otoksen ulkopuolella (engl. out-of-sample). Kun ennustaminen epäonnistuu merkittävällä tavalla, tämä ongelma jättää yleensä runsaasti sormenjälkiä rikospaikalle. Miten tämä ongelma näyttäytyy siis oheisen esimerkin tapauksessa? Luottoluokituslaitos (kuten Moody’s) arvioi, missä määrin asuntolainojen hoitamatta jättämiset liittyivät toisiinsa, rakentamalla (luultavasti ainakin osin) tilastollisen mallin menneisyyden aineiston perusteella. Oletettavasti he käyttivät mallin rakentamiseen noin 1980-luvulle ulottuvaa Yhdysvaltain asuntomarkkina-aineistoa. Ongelmana oli, että 1980-luvulta 2000-luvun alkuvuosiin saakka asuntojen hinnat olivat aina vakaat tai nousevat Yhdysvalloissa. Tässä tilanteessa oletus, että asunnonomistajien asuntolainat eivät juurikaan liittyneet toisiinsa oli luultavasti perusteltu ja riittävän hyvä tilastollisen mallintamisen pohjaksi. Kuitenkaan menneessä aineistossa mikään ei olisi kuvannut mitä tapahtuu kun asuntojen hinnat alkavat laskea kauttaaltaan samanaikaisesti. Ts. asuntoromahdus oli otoksen ulkopuolinen tapahtuma ja tässä tilanteessa luottoluokituslaitosten mallit olivat arvottomia (huonoja) lainojen hoitamatta jättämisen riskiä arvioitaessa. Rahoituskriisiä koskevan esimerkin tilanteessa otoksen ulkopuolisiä ilmiöitä koskeva ongelma realisoitui siten, että muodostettu tilastollinen malli, kuten vaikkapa lineaarisen regressiomallin sopiva laajennus, estimoitiin, tai koneoppimisesta tutussa kielenkäytössä opetettiin, aineistolla, joka ei lopulta ollut relevantti juuri myöhemmin tapahtunutta kriisivaihetta ajatellen. Onkin tärkeää ymmärtää, että “todellisessa” ennustetilanteessa joudumme käyttämään aiempaa aineistoa mallien ja algoritmien rakentamiseen. Näin ollen näiden ennustekykyä arvioitaessa onkin mentävä otoksen ulkopuolelle, koska “otoksen sisällä” voimme opettaa kyseisiä malleja (ääritilanteessa) niin, että ne ovat periaatteessa äärettömän tarkkoja. Ne eivät kuitenkaan takaa missään mielessä hyvää ennustekykyä tulevia tapahtumia ennustettaessa. Vastaavalla tavalla karakterisoidaan nykyään hyvin suosittujen koneoppimismenetelmien keskeinen piirre: ne ja tarkasteltavat sovellukset perustuvat käytännössä (vielä) lähes yksinomaan ennustesovelluksiin. Tällöin mallien ja algoritmien opettaminen ns. opetusaineistolla (edellä olevassa esimerkissä aiemmalla asuntomarkkina-aineistolla) ja ennustekyvyn arviointi ennusteotoksen avulla pitää erottaa toisistaan. Otoksen sisäiseen sovittamiseen (engl. in-sample tai training sample estimation, ajoittain prediction) liittyy siis (ennustamisen näkökulmasta) katsoen ns. ylisovittamisen vaara. On mahdollista, että yritämme puristaa lähes puhtaasta kohinasta signaaleja, jotka eivät missään mielessä tule olemaan valideja otoksen ulkopuolisessa ennustamistilanteessa. Jälleen kerran näistä teemoista keskustellaan tarkemmin myöhemmin tilastotieteen aine- ja syventävien opintojen erikoiskursseilla, kuten TILM3587 Regressioanalyysi ja tilastollinen oppiminen ja TILM3592 Tilastollisen oppimisen jatkokurssi. Huolimatta edellä käydystä, kriittisestäkin, keskustelusta ennustamiseen liittyen, monet ennusteet ovat varsin tarkkoja ja samalla vapaita ylisovittamisen vaaroista! Tämän alaluvun pohdinnat, kuten tämä lainaus, perustuvat pitkälle Silverin kirjan Signaali ja kohina (suom. Kimmo Pietiläinen) huomioihin.↩︎ "],["luvun-11-yhteenveto-keskeisiä-termejä-ja-kokonaisuuksia..html", "11.3 Luvun 11 yhteenveto, keskeisiä termejä ja kokonaisuuksia.", " 11.3 Luvun 11 yhteenveto, keskeisiä termejä ja kokonaisuuksia. Tilastollinen ennustaminen Selitysmalli vs. ennustemalli Ennuste ja ennustevirhe Opetusaineisto vs. ennusteotos In-sample/training sample vs. out-of-sample (forecasting) "],["luku12.html", "Luku 12 Tilastotieteen kehityksen nykytrendejä ", " Luku 12 Tilastotieteen kehityksen nykytrendejä "],["modernin-tilastotieteen-suuntaviivoja.html", "12.1 Modernin tilastotieteen suuntaviivoja", " 12.1 Modernin tilastotieteen suuntaviivoja Seuraavassa vielä joitain tilastotiedettä parhaillaan koskevia kehitystrendejä, joita olemme myös osaltaan sivunneet tämän kurssimateriaalin myötä: Aineistot kasvavat ja monimutkaistuvat. Näin ollen tilastotietedettä ja tilastollisten menetelmien kehitystyötä tullaan tarvitsemaan (yhä suuremmin) jatkossakin. Informaatiota on tarjolla (paljon) enemmän kuin osaamme sitä hyödyntää. Informaatio ei ole enää niukka hyödyke. Keskeistä on kuitenkin, että (useimmiten) suhteellisen pieni osa informaatiosta on hyödyllistä. Havaitsemme informaatiota (osin) ja valikoivasti subjektiivisesti. Luulemme haluavamme lisää informaatiota, kun todellisuudessa haluamme tietoa (ts. signaaleja kun vastaavasti kasvava määrä kohinaa yrittää vaikeuttaa tätä signaalin erottamista kohinasta). Laskennallisuus kasvaa. Tietokoneiden laskentakapasiteetti nousee vaikkakin suhteellinen kasvu ei ehkä olekaan enää niin suurta mitä muutamat viime vuosikymmenet. Osin laskennallisuuteen liittyvä koneoppimisen kehittyminen ja sen “rajatieteiden” yhteyteen integroituneet käytännöt ja menetelmäkehitystyö tulee jatkumaan. Toisaalta “perinteiselle” tilastotieteelle on edelleen myöskin vahva oma roolinsa monilla eri tieteenaloilla. Analyysien automatisointi: Tilastolliset ohjelmat alkanevat jatkossa tulkita tuloksia osin automaattisesti. Mihin tarvitaan tilastotieteilijää? Kokonaisvaltaiseen tutkimusprosessin valvontaan(?) Osin edelliseen liittyen jo nyt ja jatkossa luultavasti yhä enemmän korostuu se, että melkein kuka vaan voi tehdä tilastollisia analyysejä. Niin valmiita paketteja jne. on jo saatavilla. “Tilastotieteellinen faktantsekkaus” noussee vahvemmin esille eli tilastollisten menetelmien käyttäjän on sittenkin edelleen kyettävät arvioimaan ovatko tulokset uskottavia ja vapaita ilmeisistä hankaluuksista. Näiltä osin yksi keskeinen kehityssuunta on jo vahvasti yleistyneet laajat tekoälymallit kuten OpenAI:n toteuttama ChatGPT. ChatGPT:tä käytetäänkin jo laajalti mm. tilastollisen ohjelmoinnin apuvälineenä. Nopeasta kehityksestä huolimatta ChatGPT:n antamat vastaukset ovat kuitenkin paikoin epäluotettavia tai suorastaan väärin, joten sen käytössä korostaa edelleen vahvan tilastotieteellisen osaamisen lisäksi substanssiosaaminen. Poikkitieteellisyys tulee entisestäänkin vahvistumaan. Ts. substanttitietouden ja tilastotieteen yhdistäminen ja sen tärkeys ei tule ainakaan vähenemään. Sivuaineopintoja kannattaa siis käydä ja ottaa opinto-ohjelmaan. Tämän lisäksi kokonaisvaltaisesti tilastotieteen ytimen osaajien osaamista tulla kysymään jatkossakin. Oheisten huomioiden ohella lopuksi on syytä korostaa tilastotieteen opiskelun näkökulmasta, että oikotietä ei ole! Oikaista siis ei voi: Ensin on rakennettava vahva tilastollisen ajattelun ja menetelmien perusta (alkaen todennäköisyyslaskennasta ja tilastollisesta päättelystä), jotta myöhemmin voi kehittyä ja omata todellisia kykyjä ottaa vastaan monia jo varsin monimutkaisia tilastollisia menetelmiä! "],["luvun-12-yhteenveto-keskeisiä-termejä-ja-kokonaisuuksia..html", "12.2 Luvun 12 yhteenveto, keskeisiä termejä ja kokonaisuuksia.", " 12.2 Luvun 12 yhteenveto, keskeisiä termejä ja kokonaisuuksia. Aineistot kasvavat ja monimutkaistuvat Informaatio ei ole enää niukkaa Laskennallisuus kasvaa Koneoppimisen vahvistuminen ja kehittyminen Analyysien automatisoituminen Poikkitieteellisyys "],["404.html", "Page not found", " Page not found The page you requested cannot be found (perhaps it was moved or renamed). You may want to try searching to find the page's new location, or use the table of contents to find the page you are looking for. "]]
